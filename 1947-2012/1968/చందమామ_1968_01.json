{
    "book_id": "చందమామ_1968_01",
    "stories": [
        {
            "title": "సంపాదకీయం",
            "book_page_start": 1,
            "pdf_page_start": 13,
            "pdf_page_end": 13,
            "author": "'చ క్ర పాణి'",
            "genre": "సంపాదకీయం",
            "moral": "N/A",
            "keywords": [
                "మానవచరిత్ర",
                "దురాశ",
                "రక్తపాతం",
                "నీతి",
                "దైవభక్తి"
            ],
            "characters": [],
            "locations": [],
            "content": "మానవచరిత్రలో ప్రపంచాన్ని కబళించాలన్న దురాశతో రక్తపాతాలు చేసిన వారెందరో ఉన్నారు. కాని చివరకు మానవరక్తమే జయిస్తూ వస్తున్నది. ఈ చక్కని నీతిని \"వింతఎముక” మనకు బోధిస్తున్నది. మనుషులు స్వార్థం కొద్దీ దైవభక్తి అవలంబించవచ్చు. కాని దైవభక్తి లాభం చేకూర్చుతుందా అన్నది ఎవరూ చెప్పలేరు. \"చూశాను! చూశాను! ” అన్న కథ ఇందుకొక నిదర్శనం.",
            "book_page_end": 1
        },
        {
            "title": "భారతచరిత్ర - 76",
            "book_page_start": 76,
            "pdf_page_start": 14,
            "pdf_page_end": 16,
            "author": "చందమామ బృందం",
            "genre": "చరిత్ర",
            "moral": "నైతికత లేదు, చారిత్రక కథనం.",
            "keywords": [
                "సల్బై సంధి",
                "వారన్ హేస్టింగ్స్",
                "మహారాష్ట్ర సమాఖ్య",
                "అహల్యాబాయీ",
                "బ్రిటిష్ పాలన"
            ],
            "characters": [
                "వారన్ హేస్టింగ్స్",
                "కర్నల్ గొడార్డ్",
                "మాధవరావు నారాయణ్",
                "నానా ఫడ్నవిస్",
                "మహాదాజీ సింధియా",
                "హైదరాలీ",
                "టిప్పుసుల్తాను",
                "అహల్యాబాయీ",
                "తుకోజీ హెూల్కర్",
                "మక్ఫర్సన్"
            ],
            "locations": [
                "వాడ్ గాంవ్",
                "బొంబాయి",
                "బెంగాలు",
                "బ్రోచ్",
                "పూనా",
                "గ్వాలియరు",
                "శివపురి",
                "సాల్సెట్",
                "ఆర్కాటు",
                "పంజాబు",
                "నేపాలు",
                "బర్మాలలో",
                "అందోరు",
                "ఇందోరు"
            ],
            "content": "వాడ్ గాంవ్ వద్ద ఇంగ్లీషువారు తమకు అవ మానకరమైన సంధి చేసుకున్నారు. ఈ సంధి ప్రకారం, బొంబాయి ప్రభుత్వం 1773 తరవాత ఆక్రమించుకున్న ప్రాంతాలన్నీ విడిచి పుచ్చాలి; బెంగాలు నుంచి వచ్చిన బలాలను ఉపసంహరించాలి, బ్రోచ్ నుంచి వచ్చే ఆదాయంలో సింధియాకు కొంత వాటా ఇవ్వాలి.\nగవర్నరుజనరలైన వారన్ హేస్టింగ్స్ ఈ సంధిని పూర్తిగా నిరాకరించాడు. దీని వల్ల కలిగిన అపఖ్యాతిని ఎలా కడిగేసు కోవాలో అతనికి తెలియలేదు. ఈసారి మిగతా కౌన్సిలు సభ్యులు ఆయనతో ఏకీభ వించారు. కర్నల్ గొడార్డ్ అనేవాడి నాయ కత్వం కింద ఒక పెద్ద సేన బెంగాలు నుంచి బయలుదేరి, మధ్య ఇండియా మీదుగా వెళ్ళి, 1781 ఫిబ్రవరి 15 న అహమ్మదాబాదునూ, అంతకు ముందు డిసెంబరులో బస్సినూ పట్టుకున్నవి. ఏప్రిల్ 1781 లో ఈ సేన పూనా మీదికి వెళ్ళి, అపజయం పొంది వెనక్కు తగ్గటం జరిగింది. వారన్ హేస్టింగ్స్ పంపిన ఇతర సేనలు ఆగస్టు 3 న గ్వాలియరును పట్టు కున్నాయి; ఫిబ్రవరి 16 న శివపురి (సిప్రి) వద్ద సింధియాను ఓడించాయి. ఈ విజయాలతో ఇంగ్లీషువారి ప్రతిష్ఠ పెరిగింది. అంతదాకా మహారాష్ట్ర సమాఖ్యకు మహానాయకుడు కావటానికీ, ఉత్తరదేశంలో తన అధికారం చలాయించ టానికీ ఆలోచనలు చేసిన మహాదాజీ సింధియా, ఇప్పుడు పథకం మార్చి, ఇంగ్లీషు వారి సఖ్యం కొరకు అర్రులు చాచాడు. ఆయన ఇంగ్లీషువారితో మంతనాలు జరిపి, వారికీ, పూనా ప్రభుత్వానికీ మధ్య రాజీ కుదుర్చుతానని, 1781 అక్టోబరు 13న మాట ఇచ్చాడు. 1782 మే 17న సల్బై సంధి జరిగింది. అయితే 1783 ఫిబ్రవరి 26 దాకా నానా ఫడ్నవిస్ దానిపై సంతకం చెయ్యలేదు. ఈ ఒప్పందం ద్వారా ఇంగ్లీషు వారికి సాల్సెట్ ఖాయ పరచబడింది; మాధవరావు నారాయణ్ పేష్వా పదవికి హక్కుదారుగా గుర్తించబడ్డాడు; రఘో బాకు పింఛను ఇవ్వబడింది; యమునకు పశ్చిమంగా ఉండే సింధియా రాజ్యభాగం సింధియాకు తిరిగి వచ్చింది; ఆర్కాటు నవాబు నుంచి హైదరాలీ గెలుచుకున్న ప్రాంతమంతా తిరిగి అప్పగించాలని ఈ ఒప్పందంలో ఉన్నది. అయితే హైద రాలీకి ఈ ఒప్పందంతో ప్రమేయం లేదు. ఈ విధంగా ఈ ఒప్పందం యుద్ధ పూర్వ పరిస్థితిని తిరిగి ఏర్పాటు చేసింది. ఇంగ్లీషు వారు ఎంతో నష్టపోయి కూడా, ఈ సంధి ద్వారా ఏమంత లాభం గడించలేక పోయారు. ఆ కారణం చేతనే వారన్ హేస్టింగ్స్ అక్రమ ఆర్థిక చర్యలకు పాల్పడ్డాడు. అయినప్పటకీ మన దేశంలో ఇంగ్లీషువారి ఆధిపత్యం కొనసాగటంలో ఇదొక ప్రముఖ ఘట్టం అయింది. దీని మూలంగా వారికి మహారాష్ట్రులతో ఇరవై ఏళ్ళపాటు అశాంతి లేకుండా పోయింది. ఆ కాలంలో వారు ఫ్రెంచి వారితోనూ, టిప్పుసుల్తాను లాటి ఇతర విరోధులతోనూ స్వేచ్ఛగా పోరాటాలు సాగించగలిగారు; నిజామునూ, ఔధ్ నవాబునూ లొంగ దీసుకోగలిగారు.\nఅంత మాత్రం చేత ఈ సల్బై సంధి ఇండియాలో బ్రిటిషు పరిపాలనకు పునాది అయిందని చెప్పటం అతిశయోక్తి అవు తుంది. ఒక విషమపరిస్థితి నుంచి బ్రిటిషు వారు బయటపడిన మాట నిజమేగాని, వారి కింకా మహారాష్ట్రులతోనూ, టిప్పుతోనూ వైరం ఉండనే ఉన్నది. పంజాబు, నేపాలు, బర్మాలలో వారిని ప్రతిఘటించే శక్తులు ఉద్భవిస్తూనే ఉన్నాయి.\nహేస్టింగ్స్ వెళ్ళిపోయి, కార్న్ వాలిస్ గవర్నరు జనరలుగా వచ్చే మధ్యకాలంలో ఆ పదవి నిర్వహించిన మక్ఫర్సన్ అస మర్థుడు. అదీగాక దేశ రాజకీయ వ్యవహా రాలలో కంపెనీవారు జోక్యం కలిగించు కోరాదంటూ బ్రిటిషు పార్లమెంటు ఒక శాసనం చేసింది. ఈ కారణంచేత కార్న్ వాలిస్ హయాములో కూడా కంపెనీకి రాజకీయ సంబంధమైన కార్యకలాపాలేవీ లేకపోయాయి.\nఈలోపల మహారాష్ట్ర సమాఖ్య పరిస్థితి ఎలా ఉన్నది? సంకోచాలతోనూ, కుట్రల తోనూ ఛిన్నాభిన్నమయి పోతున్న మహా రాష్ట్ర సమాఖ్యకు రాణి అహల్యాబాయీ, మహాదాజీ సింధియా, నానా ఫడ్నవిస్ లాటి మహామహులు జీవంపోశారు. అహల్యా బాయి తన రాజ్య నిర్వహణలో అత్యంత ఆదర్శప్రాయురా లనిపించుకున్నది. తన కాలపు రాజకీయాలలో ఆమె వహించిన పాత్ర అద్వితీయమైనది. అహల్యాబాయి 1795లో చనిపోగా, తుకోజీ హెూల్కర్ అందోరు సింహాసనం ఎక్కాడు. ఇతను మంచి యోధుడేగాని, రాజకీయ ప్రావీణ్యం గలవాడు కాడు. 1797లో ఇతను మర ణించినాక ఇందోరులో అరాజక పరిస్థితి ఏర్పడింది.",
            "book_page_end": 78
        },
        {
            "title": "వింతఎముక",
            "book_page_start": 5,
            "pdf_page_start": 17,
            "pdf_page_end": 20,
            "author": "కె. ఉమామహేశ్వరరావు",
            "genre": "నీతి కథ",
            "moral": "దురాశ అనేది ప్రపంచంలోని బంగారం కంటే బరువుగా ఉంటుంది, అది రక్తపాతంతో (బలిదానంతో) మాత్రమే తులతూగుతుంది. యుద్ధం ద్వారా రాజ్యదాహం తీర్చుకోవాలని చూసిన రాజుకు ఈ నీతి తెలిసింది.",
            "keywords": [
                "దురాశ",
                "యుద్ధం",
                "నీతి",
                "ఎముక",
                "స్వతంత్ర రాజ్యం"
            ],
            "characters": [
                "సుచంద్రుడు",
                "వృద్ధుడు",
                "సామంతులు",
                "పల్లెకారులు"
            ],
            "locations": [
                "సువర్ణదేశం",
                "పర్వతాలు",
                "నగరం"
            ],
            "content": "పూర్వం సువర్ణదేశాన్ని సుచంద్రు డనే రాజు పాలించేవాడు. ఆయన యాభై ఏళ్ళుగా రాజ్యం చేసి, పరిసర దేశాలెన్నిటినో జయించి తన' రాజ్యంలో కలుపుకున్నా, ఆయన కింకా రాజ్యదాహం తీరనేలేదు. ఒక రోజు రాజు వేటకు బయలుదేరాడు. తన దేశానికి ఉత్తరపు సరిహద్దున ఉన్న కొండలలో వేటాడుతూ ఆయన ఒక లేడి వెంట అనేక మైళ్ళు పరిగెత్తాడు. చివరకు లేడి ఎటో అదృశ్యమయింది. గుర్రం అలిసి పోయింది. రాజూ అలిసిపోయాడు. మిట్ట మధ్యాహ్నమయింది. రాజు ఒక చెట్టు కింద నిలబడి, లేడి మాయమైపోయిన దిక్కుగా చూశాడు. రాజు కంటపడిన ప్రకృతి దృశ్యాలు ఆయనను ఆశ్చర్యపరిచాయి. ఇంకా ఉత్తరంగా దూరాన ఎత్తయిన పర్వతా లున్నాయి. తాను నిలబడిన చోటికి ఆ పర్వ తాలకూ మధ్య ఉన్న ప్రకృతి ఎంతో అందంగా, వనదేవత నివాసం లాగా నేత్ర పర్వంగా ఉన్నది. ఏపుగా, గుమ్మటాల లాగా పెరిగిన చెట్లూ, తివాసీ లాటి గడ్డీ, మధ్యగా మెలికలు తిరిగి పారే ఏరూ, దూరాన ఆలయ గోపురాల లాటి దేవదారు చెట్లూ, ఒక పక్కగా ఒక చిన్న, అందమైన నగరమూ రాజు కళ్ళపడ్డాయి. ఆ దృశ్యం చూసి తన్మయత్వంలో ముణిగి ఉన్న రాజును అతని సామంతులు వచ్చి కలుసుకున్నారు. రాజు వాళ్ళ కేసి తిరిగి, \"నా రాజ్యంలో ఇంత అందమైన ప్రాంతం ఉన్నట్టు నా కింతవరకూ తెలి యనే తెలియదు సుమా!” అన్నాడు. సామంతులు రాజుతో, \"మహారాజా, ఆ కనిపించే ప్రదేశం మన రాజ్యంలోది కాదు. తమ రిప్పుడు విలబడి ఉన్నదే మన రాజ్యపు సరిహద్దు,\" అన్నారు. రాజు దెబ్బతిన్న వాడిలాగా అయిపోయి, \"ఆ కనిపించే దంతా నా రాజ్యం కాదా?\" అని అడిగాడు. \"కాదు, మహారాజా. అదొక స్వతంత్ర రాజ్యం. అందులో పల్లెకారులు మాత్రమే ఉంటారు,” అన్నారు సామంతులు. రాజు పళ్ళు పటపటా కొరికి, \"పల్లె కారులూ, స్వతంత్ర రాజ్యమూనా? ఇవాళే సేనలను పంపి, ఆ కనిపించే పర్వతాల దాకా మన రాజ్యంలో కలిపెయ్యండి.” అని ఆజ్ఞ-ఇచ్చాడు. వెంటనే రాజాజ్ఞ అమలు జరిగింది. అతి మనోహరమైన పల్లెకారుల స్వతంత్ర రాజ్యం లోకి సుచంద్రుడి సైనికబలాలు ప్రవేశించి విధ్వంసక చర్యలు ప్రారంభించాయి. సైనికుల దుందుభులతోనూ, అట్టహాసాల తోనూ అక్కడి ప్రశాంతతకు భగ్నం కలిగింది. అక్కడి నిర్మలమైన వాగులలో పల్లెకారుల రక్తం కూడా కలిసి ప్రవ హించ సాగింది. తన సైన్యాన్ని చూస్తూనే పల్లెకారులు తనకు పాదాక్రాంతులై తమ స్వాతంత్ర్యాన్ని తనకు కానుక పెట్టి, తమ నగరానికి ఆహ్వా నిస్తారని సుచంద్రుడు అనుకున్నాడు. కాని అలా జరగలేదు. మూడురోజులు యుద్ధం జరిగింది. పల్లె కార్ల నగరం శ్మశానం లాగా అయింది. అయినా పల్లెకార్లు లొంగి రాలేదు. పగలల్లా వాళ్ళు తమకున్న ఆయుధాలతో పోట్లా డారు. స్త్రీలూ, పిల్లలూ కూడా తమ దేశం కోసం ప్రాణాలర్పిస్తామని శపథం చేశారు. రాత్రి కాగానే వాళ్ళు గాయపడిన తమ వారికి కట్లు కట్టి, చచ్చిపోయిన వారిని పాతి పెట్టి, మళ్ళీ తెల్లవారుతూనే యుద్ధానికి సిద్ధ మవుతున్నారు. నాలుగోరోజు ఉదయం సుచంద్రుడు తన గుడారంలో కూర్చుని, ఆ రోజు జరగ వలసిన యుద్ధం గురించి తంత్రాలోచన. చేస్తుండగా, ఆయనను చూడాలని ఎవరో వృద్ధుడు వచ్చినట్టు పహరావాళ్ళు చెప్పారు. ఆ వృద్ధుడు గూఢచారి కాదని రూఢి అయితే లోపలికి రానివ్వవచ్చునని రాజు వాళ్ళతో అన్నాడు. వృద్ధుడు చాలా బలహీనంగా ఉన్నాడు. అతని వద్ద ఆయుధ మేదీ లేదు. అందు చేత అతన్ని భటులు రాజు వద్దకు తీసుకువచ్చారు. \"ఎవరు నువు? ఏం పనిమీద వచ్చావు? నీతో చాలా సేపు మాట్లాడటానికి నాకు వ్యవధి లేదు. మేము అతి ముఖ్యమైన ఆలోచనలో ఉన్నాం,” అన్నాడు రాజు. \"తమ దర్శనం కోసమే వచ్చాను, మహారాజా!” అన్నాడు వృద్ధుడు. \"శత్రుదేశంవాడివా? పల్లెకారివా?” అని రాజు అడిగాడు. “లేదు, మహారాజా. నేను తమ పౌరుణ్ణి. నా గుడిసె ఈ సమీపంలోనే ఉన్నది,\" అన్నాడు వృద్ధుడు. \"నీకేం కావాలి నానుంచి?\" అని రాజు అడిగాడు, వృద్ధుడు చిన్న ఎముకముక్కను చూపి, దాని ఎత్తు బంగారం ఇస్తే తన కింకేమీ అక్కర్లే దన్నాడు. రాజు వృద్ధుడి చేతిలోని ఎముక కేసి చూసి, \" అంత కొద్ది బంగారమా కోరావు? అది చిన్న మెత్తు కూడా ఉండదు. ఈ బంగారు నాణెం తీసుకుని వెళ్ళిపో,” అంటూ ఒక మొహరు విసిరాడు. \" తూచి, ఈ ఎముక ఎత్తు మాత్రమే ఇప్పించండి, మహారాజా! నేను దురాశా పరుణ్ణి కాను,\" అన్నాడు వృద్ధుడు. వృద్ధుడి సంతృప్తి కోసం రాజు చిన్న త్రాసు తెప్పించి, ఒక పళ్ళెంలో వృద్ధుణ్ణి ఎముక నుంచమని రెండో పళ్ళెంలో మొహరు నుంచాడు. ఎముకే బరువుగా ఉన్నట్టు స్పష్టమయింది. రాజుకు ఆశ్చర్య మయింది. మరి కొన్ని మొహర్లు వేశాడు. లాభం లేకపోయింది. తన దగ్గిర ఉన్న మొహర్లన్నీ వేసి, తన ఒంటి మీది బంగారు ఆభరణాలన్నీ వేసినా ఎముకే యింకా బరువుగా ఉన్నది. \"దీని ఎత్తు బంగారం తమ దగ్గిర లేక పోతే పోనివ్వండి, మహారాజా. నా దారిన నేను పోతాను,” అన్నాడు వృద్ధుడు. \"ఆగు! ఇందులో ఏదో మాయా, మోసమూ ఉన్నాయి. ఇంత చిన్న ఎముక అంత బరువు ఎలా తూగు తున్నది?” అన్నాడు రాజు. \"ఈ ఎముక దురాశ, మహారాజా. ప్రపంచంలో ఉన్న బంగార మంతా వేసినా దీని బరువుకు సమం కాదు,” అన్నాడు వృద్ధుడు. \" అయితే ఈ దురాశతో తులతూగేది ప్రపంచంలో లేదంటావా?” అన్నాడు రాజు ఆశ్చర్యంగా. వృద్ధుడు తన సమీపంలో ఉన్న భటుడి కేసి తిరిగి, తన వేలికి గంటు పెట్టమని, తన రక్తం బొట్టుతో ఎముకను తుల తూచాడు. ఎముక ఉండే పళ్ళెం పైకి లేచిపోయింది. \"మహారాజా, నేను వృద్ధుణ్ణి. నా రక్తం పలచబడి పోయింది. ఇదే పసివాళ్ళ రక్తమూ, యువకుల రక్తమూ అయితే ఇంకా ఎంత బరువో ఆలోచించండి. నాకు సెలవిప్పించండి,” అంటూ వృద్ధుడు బయిటికి వెళ్ళిపోయాడు. రాజు కొంత సేపు దిగ్భ్రామచెంది, కొయ్య బారి పోయినట్టుగా ఉండి పోయి చివరకు, \"యుద్ధం ఆపండి. సైనికుల నందరినీ వచ్చెయ్యమనండి!\" అని ఆజ్ఞ ఇచ్చాడు. ఆ రోజే యుద్ధం నిలిచిపోయింది. రాజు తన సేనలతో సహా తన నగరానికి తిరిగి వెళ్ళిపోయాడు. ఆ తరవాత ఆయన ఏ దేశం మీదా దండెత్త లేదు.",
            "book_page_end": 8
        },
        {
            "title": "శిథిలాలయం - 1",
            "book_page_start": 9,
            "pdf_page_start": 21,
            "pdf_page_end": 28,
            "author": "చందమామ బృందం",
            "genre": "సాహసం, జానపదం",
            "moral": "ఒక ధైర్యవంతుడికి సహాయం చేయాలనే భావన, రక్త సంబంధం లేకపోయినా స్నేహితులుగా మారడానికి దారితీసింది.",
            "keywords": [
                "శబరులు",
                "వేట",
                "కుమారదాసు",
                "విక్రమకేసరి",
                "దొంగలు",
                "సాహసం"
            ],
            "characters": [
                "శివాలుడు",
                "శిఖిముఖి",
                "ఎర్రగండు (కుక్క)",
                "విక్రమకేసరి (అశ్వికుడు)",
                "దొంగలు",
                "పల్లెవాసులు"
            ],
            "locations": [
                "వార్పు కనుమలు",
                "కుంభారమిట్ట",
                "అరణ్యం",
                "శూర సేన దేశం"
            ],
            "content": "వార్పు కనుమల్లోని పర్వతారణ్య ప్రాంతాల్లో శబరజాతి వాళ్ళు నివశించే పల్లెలు అనేకం వుండేవి. వాటిలో కుంభార మిట్ట అనే పల్లెకు శివాలుడు అనే వాడు నాయకుడు. అతడు అరవైఏళ్ళు పైబడిన వృద్ధుడు. అతడికి పద్దెనిమిదేళ్ళ యీడు డైన శిఖిముఖి అనే కుమారుడున్నాడు. శిఖిముఖి అంటే తండ్రికి పంచ ప్రాణాలు. అందుక్కారణం అతడు శివా లికి నడివయను దాటింతర్వాత కలిగిన ఒక సంతానం కావటం. తన తరవాత పల్లెకు నాయకత్వం వహించవలసిన వాడు శిఖిముఖి కావటం తో శివాలుడు కొడుక్కు బాల్యప్రాయం లోనే తగిన గురువులను పెట్టి కర్ర కత్తి సాము, అరణ్యంలో, నదుల్లో వేటాడి ఆహారం సంపాదించే విద్యలూ నేర్పించాడు. వీటన్నిటిలో శిఖిముఖి తన పదిహేనవ ఏట నుంచే నిపుణుడనిపించుకున్నాడు. కుంభార మిట్టలోనే గాక, ఆ చుట్టు పక్కల వున్న మరే శబరపల్లెలో కూడా అతణ్ణి మించిన వేటకాడూ, ధైర్యశాలి, ఉపాయశాలీ లేడు. శిఖిముఖిని నలుగురూ మెచ్చుకునే ప్పుడు శివాలుడు ఎంతో సంతోష పడేవాడు. కాని, అంత సంతోషంలోనూ అతడికి కొడుకును గురించి ఆవగింజంత విచారం కూడా ఉండేది. తనలాగే కొడుకును కూడా చదువ రాయ నేర్చిన వాళ్లుగా చేయాలని శివాలుడు ఎంతో ప్రయత్నించాడు. కాని, అది ఫలించలేదు. చదువారాయా నేర్చుకున్నాడు. వాటి జీవితంలో అతడికి ఎన్నో ప్రయోజనా లు కనిపించినై. శిఖిముఖి మాత్రం యీ విష యంలో తండ్రికి చాలా ఆశాభంగం కల్గిం చాడు. రోజూ సూర్యోదయంతోనే శిఖిముఖి విల్లంబులూ, ఈటే తీసుకుని, వేటకై అరణ్యా నికి పోతున్నానని తండ్రికి చెప్పటం మామూలు. తిరిగి అతను అరణ్యాన్నుంచి పల్లెకు రావటం సూర్యాస్తమయం తర్వాత నే. ఒకనాటి ఉదయం శిఖిముఖి తండ్రికి చెప్పి వేటకు బయలుదేరాడు. వెనక ఎర్రగండు అనే అతడి వేటకుక్క వున్నది. దాన్ని చిన్న పిల్లగా అతడే సాకి పెంచా డు. అది ధైర్యంలో సింహం, జిత్తుల గుంటనక్క. అరణ్యంలో వాళ్ళిద్దరూ ఒకళ్ళకొకళ్ళు తోడుగా తిరుగుతూ వేటాడు వాళ్ళు. ఎర్రగండు పసిగట్టి ముందు దారి చూపేది, శిఖిముఖి దాన్ని అనుసరించి పోయి మృగాలను వేటాడేవాడు. శిఖాముఖీ, ఎర్రగండూ అరణ్యం చాలాదూరం పోయారు. ఆ రోజెందుచేతనో మిట్టమధ్యాహ్నం వేళ అయినా, వాళ్ళకు ఒక్క లేడి గాని, అడవిదున్న గాని, అడవి పందిగాని కనిపించలేదు. అరణ్యం ఎందు వల్లనో నిశ్శబ్దంగా వున్నది. అప్పడప్పుడూ కోతులు చెట్లల్లో కిచకచ మంటూ అరిచి, కొమ్మల్లో దూరి దాక్కుంటున్నవి. ఎక్కడో సింహం, మరెక్కడో పులీ పరిగెత్తుతూ అరిచినట్టుగా ధ్వని ఇప్పు డిక్కడా మరు క్షణం మరో దిక్కు నుంచీ వస్తున్నది. \"ఇంత నిశ్శబ్దం ఏమిటి? అరణ్యాని కేమన్నా సుస్తీ చేసిందా? వేట జంతువు లన్నీ ఎక్కడ దాక్కున్నయి? సింహం, పులీ అలా చౌడు కెత్తుతున్నయ్యేం?” అంటూ శిఖిముఖి ఎర్రగండు కేసి చూశాడు. ఎర్రగండు నేల మూచూస్తూ కొద్ది దూరం పోయి, యజమాని వెంటరాక పోవటంతో, ఆగి చిన్నగా మొరగసాగింది. శిఖిముఖి కుక్క కేసి గుచ్చి చూస్తూ, \"ఏమిటీ, ఎండ తాపానికి నీ కేమైనా పిచ్చెత్తుతున్నదా? నీ మొరుగుడుకు చుట్టు పక్కల కోసు దూరంలో వున్న జంతువు లైనా బెదిరి పారిపోతై,” అన్నాడు. ఎర్రగండు కొద్ది సేపు వూరుకుని మళ్ళీ నేలను వాసన చూసి, ముందుకు పరిగెత్తి శిఖాముఖి కదలక పోవటంతో వెనుదిరిగి వచ్చి, అతడి చుట్టూ గిరికీలు కొట్టసాగింది. కుక్క ప్రవర్తనకు ఆశ్చర్యపడుతూ శిఖి ముఖి అక్కడున్న ఒక ఎండు మోడు పై కెక్కి నిలబడి కుక్క పరిగెత్తబోయిన దిక్కు కేసి చూశాడు. అతడికి ఒక్కగా నొక్క జంతువు గాని, మనిషి గాని కని పించ లేదు. కుక్క మాత్రం యింకా చిన్నగా మొరుగుతూనే వున్నది. ఎర్రగండు కున్న పశికట్టే శక్తి గురించి బాగా తెలిసినవాడు కావటంతో శిఖిముఖి, కుక్కను ఓ సారి దువ్వి అందుబాటులో వున్న ఒక చెట్టు పై కెక్కి అక్కణ్ణుంచి, అది పరిగెత్తబోయిన దిక్కు కేసి పరీక్షగా చూశాడు. అతడి దృష్టి ఒక వింత అశ్వికుడి పైన పడింది. అశ్వం, రౌతూ కూడా కవ చాలు ధరించి వున్నారు. రౌతు నడుం నుంచి పొడవాటి కత్తి ఒకటి వేలాడు తున్నది. కుడిచేతిలో పెద్ద ఈటె నొకదాన్ని ఎత్తి పట్టుకుని వున్నాడు. దాని అలుగు నుంచి ఒక చిన్న పతాకం - ఎరుపూ పసుపూ రంగులు గలది, గాలికి రెపరెప లాడుతున్నది. \"ఇత నెవడో, అయ్య చెప్పే పురాణ కధల్లోని అతిరధుడో, మహారధుడో అయి వుంటాడు. వెంట రథం లేదే? ఆహాహా, భలే వేషం!” అసుకుంటూ శిఖిముఖి నవ్వ సాగాడు. కవచాలు ధరించిన యోధుల్ని అత డింతవరకూ చూసి ఎరగడు. ఒకట రొండుసార్లు రాజుగారి సైనికుల్ని చూశాడు గాని వాళ్ళిలా నిలువెల్లా కవచం ధరించి కనబడలేదు. ఆ అశ్వికుడి కేసి వింతగా చూసున్న శిఖిముఖికి మరింత ఆశ్చర్యం, భయం కొలిపే మరొక దృశ్యం కంట బడింది. ఏడెనిమిది మంది మనుషులు — వాళ్ళ దుస్తుల తీరును బట్టి దారిదోపిడిగాళ్ళలా వున్నారు — అశ్వికు డొస్తున్న మార్గానికి పైన వున్న చెట్లకొమ్మల్లోంచి, అతడికి వెనకా ముందూ ఒక్కసారిగా కిందికి దూకారు. గుర్రం బెదిరించి, ఆశ్వికుడు దాన్ని కళ్ళెం లాగి ఆపుతూ, పెద్దగా సింహ నాదం చేసి, ఒర నుంచి కత్తి దూసి వాళ్ళతో తలపడ్డాడు. శిఖాముఖికి ప్రమాదంలో చిక్కుకున్న ఆ అశ్వికుణ్ణి చూసి చాలా జాలి కలిగింది. ఒకడి మీద పదిమంది కత్తులెత్తటం అధర్మం, సహించరానిది. శత్రుబలం చూసి లొంగిపోక, అంతమందినీ ఏకాకిగా ఎది రించి పోరాటానికి ఉపక్రమించిన ఆశ్వికు డంటే అతడి కెంతో గౌరవభావం కలిగింది. అతడు ఎర్రగండును హెచ్చరించి, చెట్ల ఊడలు పట్టుకుని వూగుతూ, క్షణాల మీద ఆశ్వికు డున్న ప్రాంతం చేరాడు. ఈ లోపల అశ్వికుడు వాహనం మీద వుండే దొంగలను కత్తితో ఎడాపెడా కొడుతూ, \"విక్రమకేసరి కత్తి బలి కోరు తున్నది ! నీచుల్లారా పారిపోక నిలబడండి, నా ప్రతాపం తెలుస్తుంది,” అంటూ కేకలు పెడుతున్నాడు. ఇంతలో ఒక దొంగ, చాటుగా వుండి గుర్రం కాలికి గురిచేసి కత్తి విసిరాడు. గుర్రం గాయపడి వేగంగా పక్కకు తిరిగింది. ఆశ్వికుడు ఆ కుదుపుకు కిందపడి, అంతలోనే లేచి నిలబడి, ఈసారి 'కత్తి, ఈటే రెంటినీ రెండు చేతుల్లో పట్టు కుని, పెద్దగా హుంకరించి దొంగలను ప్రతిఘటించసాగాడు. \"శబర మాతకూ, జై!” అంటూ శిఖిముఖి చెట్టు మీది నుంచి దొంగల మధ్యకు దూకాడు. ఈలోపల ఎర్రగండు ఒక దొంగ మీది కురికి, వాడి కంఠం పట్టు కునేందుకు పై కెగిరింది. ఆశ్వికుడు ఒక్క క్షణకాలం యీ వచ్చినవాడు శత్రువో మిత్రుడో అన్న అనుమానంతో స్థాణువులా అయిపోయి, శిఖిముఖి ఈటెను దొంగల మీదికి గురిచేయటం చూసి, \"మిత్రమా ః యీ దుర్మార్గుల్లో ఒక్కణ్ణి కూడా ప్రాణా లతో పోనివ్వకూడదు,” అని కేక వేశాడు. ఇంతలో అరణ్యంలో ఎక్కడో దూరం నుంచి ఎవరో పెద్దగా ఈల వేశారు. మరు క్షణం దొంగలు ఆశ్వికు, శిఖిముఖినీ విడిచి కలిసికట్టుగా అక్కణ్ణించి పారిపో సాగారు. బరువైన కవచం ధరించి వుండటంతో ఆశ్వికుడు వాళ్ళను వెంబడించ లేకపోయాడు. శిఖిముఖీ, ఎర్రగండూ వాళ్ళను కొంత దూరం తరిమి, వాళ్ళు అందకుండా గుబురు చెట్లల్లోకి పారి పోవటంతో వెనుతిరిగి ఆశ్వికు డున్న చోటుకు వచ్చారు. వాళ్ళు వచ్చేసరికి ఆశ్వికుడు తన గుర్రానికి తగిలిన గాయాన్ని పరీక్షిస్తున్నాడు. శిఖిముఖి అతణ్ణి సమీపించి, \"ఆ దుష్టులు అందకుండా పారిపోయారు. ఈ అరణ్యంలో మీరు ఒంటరిగా ప్రయాణం చేయవలసింది కాదు. మీరేం గాయపడలేదు కదా?... అదృష్టం. గుర్రం గాయానికి మందు వేద్దాం వుండండి,\" అంటూ దాపుల నున్న చెట్ల దగ్గిరకు పోయి ఆకులు కోయసాగాడు. ఆశ్వికుడు మారుమాట్టాడ కుండా శిఖి ముఖిని నఖశిఖ పర్యంతం పరీక్షగా చూస్తూ వుండి పోయాడు. అతడికి ఈ యువకుడు ఆటవిక జాతివాడని తెలుస్తూనే వున్నది. శబరమాతకూ, జై, అంటూ దొంగల మధ్యకు దూకాడు. బాగానే వున్నది. నిజంగా యితడు శబరుడేనా? ఇందులో మోసం ఏమీ లేదు కదా— అశ్వికు డిలా ఆలోచిస్తున్నాడు. శిఖాముఖి అశ్వాన్ని సమీపించి దాని గాయానికి ఆకుపసరు పూస్తూ, అశ్వికుడితో, \"మీ పేరేమిటి? ఒంటరిగా అరణ్యంలో తిరుగుతున్నారేం?” అని ప్రశ్నించాడు. అశ్వికుడు జవాబు చెప్పేందుకు ఓ క్షణ కాలం తటపటాయించి, \"మనిద్దరం సమాన వయస్కులం, పద్దెనిమిదీ యిరవై ఏళ్ళ వయసు వాళ్ళం, అవునా? ముసలి వాళ్ళలాగా మీరూ మీరూ అని మాట్టాడు కోవటం ఎందుకు? ఆది సరే. నీ ప్రశ్న లకు జవాబిచ్చే ముందు నే నొక ప్రశ్న ఆడగవలసి వుంది,” అన్నాడు. \"ఏమిటా ప్రశ్న?” అని అడిగాడు శిఖిముఖి, అశ్వికుడి మాటలకు కొంచెంగా ఆశ్చర్యపడుతూ. \"నీవు శబరజాతివాడివి, - అవునా?” అన్నాడు ఆశ్వికుడు. \"అవును, నా పేరు శిఖిముఖి. మీ ... నీ పేరు?” అన్నాడు శిఖిముఖి. \" శిఖిముఖి!\" అంటూ ఆశ్వికుడు కళ్ళింత చేసుకుని తలాడిస్తూ, \"అవును, నీ తాత పేరు. అవునా? నా పేరు విక్రమ కేసరి, యిది మా తాత పేరు. మీ తండ్రి శివాలుడు, ఆ విక్రమకేసరిని గురించి నీకు చెప్పే వుండాలే. ఆయన క్షేమంగా వున్నాడు గదా?\" అని ప్రశ్నించాడు విక్రమకేసరి. విక్రమకేసరి మాటలు వింటూంటే శిఖి ముఖికి ఏదో కల గంటున్నట్టుగా వున్నది. తను జన్మలో అతణ్ణి చూడటం తటస్థ పడుతుందని అత డేనాడూ అనుకోలేదు... \" నా తండ్రి క్షేమంగానే వున్నాడు. మీతాతగారిని గురించి నేను చాలా విన్నాను. మీది శూర సేన దేశం కాదా ? నీ ప్రయాణం మా పల్లెకే అని తెలిసిపోయింది. కాని, యిదంతా నాకు నమ్మశక్యం కాకుండా వున్నది,” అన్నాడు శిఖిముఖి \"ఇంకా నమ్మశక్యం కాని సంగతు లనేకం మీ ఇంటికి చేరింతరవాత తీరిగ్గా చెబుతాను. అంతకుముందు నన్ను చుట్టు ముట్టినవాళ్ళు కేవలం దొంగలు కాదు. వాళ్ళక్కావలసింది, యీ జీనుకు వేలాడు తున్న సంచీయే కాక, నా ప్రాణం కూడా కనక మనం త్వరగా మీ పల్లె చేరటం క్షేమం,” అన్నాడు విక్రమకేసరి. ఆసరికి శిఖాముఖికి తామున్న ప్రదేశం ఎంత ప్రమాదకరం అయిందో తెలిసి వచ్చింది. దొంగలు ఏ చెట్లచాటునో పొంచి వుండి తిరిగి మీద పడేందుకు అవకాశం కోసం ఎదురు చూస్తూంటారు... గాయపడిన గుర్రాన్ని సడిపించుకుంటూ శిఖిముఖీ, విక్రమకేసరీ కుంభారమిట్ట పల్లెకు బయలుదేరారు. దారిలో శిఖిముఖి ఒక అడవిపందిని కొట్టి భుజాన వేసు కున్నాడు. దొంగల నుంచి మరే ప్రమాదం ఎదురవలేదు. కాని, చీకటి పడిన కొంత సేపటికి వాళ్ళు పల్లెను సమీపించేసరికి, శివాలుడూ మరికొందరూ అరణ్యం కేసి వస్తున్నారు. శిఖిముఖిని ముందుగా చూసిన పల్లెవాసులు కొందరు ఉత్సాహంగా కేకలు వేస్తూ, అతడి దగ్గిరకు పరిగెత్తుకు రాసాగారు. — (ఇంకా వుంది)",
            "book_page_end": 16
        },
        {
            "title": "వ్యర్థమైనవరం",
            "book_page_start": 17,
            "pdf_page_start": 29,
            "pdf_page_end": 34,
            "author": "చందమామ బృందం",
            "genre": "బేతాళ కథ",
            "moral": "సౌజన్యం, ప్రేమ, నిస్వార్థం అనేవి కేవలం శారీరక సౌందర్యం కంటే గొప్పవి. వరం ద్వారా పొందిన సౌందర్యం కూడా ప్రేమ లేకుండా వ్యర్థమవుతుంది.",
            "keywords": [
                "యక్షిణి వరం",
                "సౌందర్యం",
                "సౌజన్యం",
                "మాధవవర్మ",
                "బేతాళుడు",
                "అసూయ"
            ],
            "characters": [
                "విక్రమార్కుడు",
                "బేతాళుడు",
                "హేమంతరాయుడు",
                "మాలిని",
                "నళిని",
                "మాధవవర్మ",
                "మంత్రోపాసకుడు",
                "శ్వేతాంగి (యక్షిణి)"
            ],
            "locations": [
                "శ్మశానం",
                "జయంతనగరం"
            ],
            "content": "పట్టు వదలని విక్రమార్కుడు చెట్టు వద్దకు తిరిగి వెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటి లాగే మౌనంగా శ్మశానం కేసి నడవసాగాడు. అప్పుడు శవం లోని బేతాళుడు, \"రాజా, నీ పట్టుదలకు సంతోషమే ` గాని, హేమంతరాయుడి కుమార్తె మాలిని పొందిన వరం లాగే నీ ప్రయత్నం కూడా వృధా అయిపోతుం దేమో నని నా అనుమానం. శ్రమతెలియ కుండా నీకు హేమంతరాయుడి కూతుళ్ళ కథ చెబుతాను విను,” అంటూ ఇలా చెప్పసాగాడు: జయంతనగరంలో హేమంతరాయు డనే ప్రభు వొకడుండేవాడు. ఆయనకు ఇద్దరు కుమార్తెలు. పెద్దది మాలిని, చిన్నది నళిని. మాలిని చాలా బుద్ధిమంతురాలు, సాత్విక స్వభావం కలది, కాని అంత అంద గత్తె కాదు. నళిని గొప్ప అందగత్తె, కాని ఆమె స్వభావం దుడుకైనది, గర్వాతిశయా లతో కూడినది. మాలినీ నళినీ కూడా యుక్తవయసు వచ్చి పెళ్ళికి సిద్ధమయారు. కాని వాళ్ళకు తగిన వరుళ్ళను చూడటం హేమంతరాయు డికి పెద్ద సమస్య అయిపోయింది. పిల్లలకు సంబంధాలు చాలా వచ్చాయి. కాని ప్రతి యువకుడూ నళినిని చేసుకుంటా ననేవాడే; మాలినిని చేసుకుంటానని ఒక్కడూ అన లేదు. పెద్దదాని పెళ్ళి చెయ్యకుండా, 'చిన్న దానికి ఎలా పెళ్ళిచెయ్యటం ? 'ఆ సమస్య అలా ఉంచి, రూపగర్విత అయిన నళినికి, వచ్చిన సంబంధాలలో ఒక్కడూ నచ్చలేదు. అందుచేత హేమంత రాయుడు చిన్న కుమార్తెకే పెళ్ళి చేసేద్దా మనుకున్నా అది పొసగే దారి కనబడలేదు. పరిస్థితి ఇలా ఉండగా ఒక సంఘటన జరిగింది. హేమంతరాయుడి చిన్ననాటి స్నేహితుడి కొడుకైన మాధవవర్మ అనే యువకుడు ప్రపంచం నాలుగు మూలలూ చూడాలనే ఉద్దేశంతో దేశసంచారం చేస్తూ జయంతనగరానికి వచ్చాడు. ఈ మాధవుడు చాలా అందగాడూ, మంచి మేధావీనూ. ఏ యువకుడి చేతా ఆకర్షించ బడని నళినిని కూడా అతను బలంగా ఆకర్షించాడు. అతడు తన అందం చేత సమ్మోహితుడు కావాలని నళిని చాలా ప్రయాసపడింది. కాని నళిని అహంకార పూరితురాలని మాధవుడు గ్రహించాడు. మాధవుడు జయంతనగరంలో కొద్ది రోజులు గడిపి ముందుకు సాగిపోవటానికి ప్రయాణం కట్టేటప్పుడు హేమంతరాయుడు అతనితో తన మనసులోని మాట బయట పెడుతూ, \"నాయనా, నీ తండ్రి నేనూ చిన్నతనంలో కట్టకట్టుకు తిరిగినవాళ్ళం. అందుచేత మన కుటుంబాల మధ్య బంధుత్వం ఏర్పడటం కన్న నాకు కోర దగిన దేముంటుంది? నా కూతుళ్ళ నిద్దరినీ నువు ఇన్నాళ్ళూ చూశావు గద. వా రిద్దరికీ నీ పట అపారమైన స్నేహభావం ఉన్నట్టు నేను కనిపెట్టాను. అందుచేత ఆ ఇద్దరిలో ఎవతెను నువు పెళ్ళాడ గోరినా నేను సంతో షిస్తాను,” అన్నాడు. దానికి మాధవుడు, \"మీ కోరిక చాలా ఉదోరమైనదే. నేనే ఒక నిశ్చయానికి రా లేక పోతు న్నా ను. దానికి కారణ మేమంటే, నేను నాకు కాబోయే భార్యలో సౌజన్యమూ, సౌందర్యమూ రెండూ కోరు తాను. దురదృష్టవశాన, ఈ రెండు గుణాలూ మీ కుమార్తె లిద్దరిలోనూ ఉండి పోయాయి. మాలినిలో సౌజన్యం ఉన్నది, నళినిలో సౌందర్యం ఉన్నది. 'అయినా మరొక సంవత్సరం లోపుగా నా దేశయాత్ర ముగించుకుని మా దేశానికి తిరిగి పోయే టప్పుడు ఇటుగానే వస్తాను. ఈ లోపుగా నా మనసు ఏ నిశ్చయానికైనా వచ్చిన పక్షంలో మీ కోరిక తప్పక నెరవేర్చగలను. ఈ సారికి నన్ను క్షమించండి,\" అన్నాడు. మాధవుడు వెళ్ళిపోయాక హేమంతరాయుడు తన కుమార్తెలతో అతనన్న మాటలు దాచకుండా చెప్పేశాడు. మాధ వుడు తమను గురించి అన్న మాటలు విన్నాక మాలినిలోనూ, నళినిలోనూ కూడా వేరువేరు పరిణామాలు వచ్చాయి. నిజానికి ఆ ఇద్దరూ మాధవుణ్ణి పెళ్ళాడ గోరినవాళ్ళే. మాధవుడి మాటలకు మాలిని హతాశు రాలు కాలేదు. తాను అందగత్తె కాదన్న సంగతి ఆమె ఎరుగును. కాని నళిని పూర్తిగా హతాశురాలై పోయింది. తన స్వభావం ఇతరులకు ఎలా కనిపించేదీ ఆమెకు తెలియదు; తెలిసినా లక్ష్యపెట్ట లేదు. ఎందుకంటే తన సౌందర్యం ఎలాటి వాళ్ళనైనా జయిస్తుందని ఆమె పూర్తిగా నమ్మింది. మాధవుణ్ణి ఆ సౌందర్యం ఆకర్షించలేక పోయిందనీ, అందుకు తన స్వభావమే అడ్డచ్చిందనీ తెలియగానే ఆమె కుంగిపోయింది. ఆమెలోని గర్వమూ, అతి శయమూ క్రమంగా క్షీణించిపోయాయి. మాలిని హతాశురాలు కాకపోవటమే గాక, తాను ఏం చెయ్యాలో కూడా నిశ్చ యించుకున్నది. తనలో లోపించినది అందం మాత్రమే. మాధవుడు తిరిగి వచ్చే లోగా తాను సౌందర్యవతి కాగలిగితే అతను తప్పక తననే పెళ్ళాడతాడు. అందుచేత ఆమె సౌందర్యం సాధించాలని నిశ్చ యించుకున్నది. ఈ ఉద్దేశంతో మాలిని ఒక మంత్రో పాసకుణ్ణి వెతికించి పట్టుకుని, అతనితో తన కోరిక చెప్పింది. ఆరునెలల పాటు శ్వేతాంగి అనే యక్షిణిని అర్చించి, బలులు ఇచ్చినట్టయితే యక్షిణి ప్రత్యక్షమై మాలిని కోరిక తీర్చవచ్చుననీ, అర్చనానుష్ఠానాలు మాత్రం ఏ లోపమూ లేకుండా జరగాలనీ ఉపాసకుడు చెప్పాడు. ఎంత కఠోరమైన అనుష్ఠానమైనా అవలంబిస్తానని మాలిని చెప్పింది. ఆరునెలల పాటు అంతా సక్రమంగా జరిగింది. యక్షిణి ఉపాసకుడి పైన ఆవే శించి, \"అమ్మాయీ, నీ నిష్ఠకు సంతో షించాను. నా వల్ల నీ కేమి సహాయం కావాలి?” అని అడిగింది. \"తల్లీ, నన్ను నా చెల్లెలి కన్న సౌందర్య వతిగా చెయ్యి. నా కింకేమీ అవసరం లేదు,” అన్నది మాలిని. \"తథాస్తు!” అని యక్షిణి ఉపాసకుడి మీది నుంచి దిగిపోయింది. అటు తరవాత మాలినిలో కొంచెం కొంచెంగా మార్పు కలుగుతూ వచ్చింది. ఆమె క్రమంగా అందగత్తె అవుతూండటం అందరికీ కానవచ్చింది. శరీరచ్ఛాయ హెచ్చుతున్నది, కళ్ళు విశాల మవుతు న్నాయి, చెక్కిళ్ళు పూడి నునుపు తేలుతు న్నాయి. ఒక దశలో హేమంతరాయుడు తన ఇద్దరు కూతుళ్ళను చూసి, \"మాలిని నళినికి ఏమీ తీసిపోయేటట్టు లేదే? ఏమిటీ చిత్రం?” అనుకున్నాడు. కాని త్వరలోనే ఆ అక్కచెల్లెళ్ళను చూసినవాళ్ళు, \" అందంలో నళిని కన్న మాలినే ఒక పిసరు హెచ్చు. ఏమీ సందేహం లేదు,” అనసాగారు. \" అక్క అదృష్టవంతురాలు. ఈ సారి మాధవుడు దాన్ని చూస్తే తప్పక పెళ్ళాడ తాడు,” అనుకున్నది నళిని. చెప్పిన ప్రకారం మాధవుడు తిరుగు ప్రయాణంలో జయంతనగరానికి వచ్చి, హేమంతరాయుడికి అతిథిగా ఉన్నాడు. పూర్వం లాగే మాలినితోనూ, నళినితోనూ మాట్లాడి చూశాడు. రెండురోజులు గడిచాక అతను హేమంతరాయుడితో, \" మీరు నన్ను మీ అమ్మాయిలలో ఎవరినైనా పెళ్ళాడమని ముందు అన్నారు. నా మన స్సులో నిర్ణయం జరిగితే మీకు చెబుతా నన్నాను. నిర్ణయం జరిగింది. నేను మీ రెండో అమ్మాయి నళినిని పెళ్ళాడటానికి సిద్ధంగా వున్నాను,” అన్నాడు. హేమంతరాయుడు పరమానంద భరితు డయాడు. పెద్దపిల్ల అయిన మాలినిని ఇప్పుడు పెళ్ళాడటానికి చాలామంది సిద్ధంగా ఉన్నారు. మాధవుడు తనను ఎన్నుకోనందుకు మాలినికి చాలా కోపం వచ్చింది. మాధవుడి కన్న పెద్ద స్థితిలో ఉన్నవాణ్ణి పెళ్ళాడతానని శపథం పట్టి, ఆమె అంతపనీ చేసింది. హేమంతరాయుడు తన ఇద్దరు కుమార్తెలకూ ఒకేసారి పెళ్ళిళ్ళు చేసి, వారిని అత్తవారి ఇళ్ళకు పంపేశాడు. బేతాళుడి కథ చెప్పి, \"రాజా, మాధ వుడు మాలినిని ఎందుకు చేసుకోలేదు? ఆమె నళిని కన్న కూడా సౌందర్యవతి అయింది కద? ఆమెలో మొదట ఉన్న లోపం యక్షిణీ వరంతో తీరిపోయింది కద? ఈ ప్రశ్నకు సమాధానం తెలిసి కూడా చెప్పకపోయావో నీ తల పగిలిపో తుంది,” అన్నాడు. దానికి విక్రమార్కుడు, \" మాలిని సౌందర్యవతి కావటం కోసం తన సౌజ న్యాన్ని పోగొట్టుకున్నది. యక్షిణీ వరం కోసం ఆమె ప్రయత్నించడంలో స్వార్థమూ, చెల్లెలి పట్ల అసూయా ఉన్నది. నళిని కూడా తన లోపాన్ని సరిదిద్దుకున్నది. ఆమె తన అహంకారాన్నీ, అతిశయాన్నీ విడిచిపుచ్చింది. అందుకు కారణం ఆమెకు మాధవుడి పైన ఉండిన గాఢమైన ప్రేమ మాత్రమే. మాధవుడు రెండోసారి వచ్చి మాలినితోనూ, నళినితోనూ మాట్లాడి నప్పుడు, వారిలో ఎవరు తనను నిజంగా ప్రేమించేదీ తెలుసుకుని ఉంటాడు. తనకు కావలసిన సౌజన్య సౌందర్యాలు నళినిలోనే ఉన్నట్టు అతను గ్రహించి ఉంటాడు. అతను నళిని సౌందర్యంతో అదివరకే తృప్తిపడ్డాడు. అందుచేత అంతకన్న సౌందర్యవతి అయిన మాలిని కోసం ఆశ పడలేదు. మాధవుడు కేవల సౌందర్య విమోహితుడే అయి ఉంటే మొదటనే నళినిని పెళ్ళాడి ఉండేవాడు,” అన్నాడు. రాజు కీ విధంగా మౌనభంగం కలగ గానే బేతాళుడు శవంతో సహా మాయమై మళ్ళీ చెట్టెక్కాడు. (కల్పితం)",
            "book_page_end": 22
        },
        {
            "title": "లక్ష్మీకటాక్షం",
            "book_page_start": 35,
            "pdf_page_start": 35,
            "pdf_page_end": 39,
            "author": "ఎ. వి. రమణారావు",
            "genre": "హాస్యం, నీతి కథ",
            "moral": "లక్ష్మీ కటాక్షం (ధనం) శాశ్వతం కాదు. నిశ్చింత, భక్తి, సాధారణ జీవితమే నిజమైన ఆనందాన్ని ఇస్తుంది.",
            "keywords": [
                "లక్ష్మీదేవి",
                "ప్రారబ్ధం",
                "రాఘవయ్య",
                "తాచుపాము",
                "రాజద్రోహం",
                "నిశ్చింత"
            ],
            "characters": [
                "రాఘవయ్య",
                "లక్ష్మీదేవి",
                "కోటీశ్వరుడు",
                "రాజు",
                "రాణి",
                "రాఘవయ్య భార్య",
                "కాకి"
            ],
            "locations": [
                "మధురానగరం",
                "వైష్ణవాలయం",
                "రాజమందిరం"
            ],
            "content": "మధురానగరంలో రాఘవయ్య అనే బ్రాహ్మణయువకు డుండేవాడు. అతనికి \"నా\" అనే వాళ్ళెవరూ లేరు. పరమ దరిద్రుడు. అయినప్పటికీ ఇతరులను చెయ్యి చాచి యాచించి ఎరగడు. వూళ్ళో ఉండే వైష్ణవాలయాన్ని అంటి పెట్టుకుని ఉండి, ఆలయంలోని దేవతలను భక్తితో కొలుస్తూ, అక్కడ యిచ్చే ప్రసాదంతో కడుపునింపు కుంటూ ఉండేవాడు. మనిషి చూడటానికి ఆరోగ్యంగా, పుష్టిగా, ఎంతో కళగా ఉండేవాడు. ఒకనాడు రాఘవయ్యకు కలలో లక్ష్మీ దేవి కనబడి, \" నాయనా, నాకు నీ పైన అనుగ్రహం కలిగింది. ఇక నుంచీ నేను నీ - వెంట ఉండి, నీకు సకలైశ్వర్యాలూ చేకూర్చుతాను,” అన్నది. రాఘవయ్య లక్ష్మీదేవికి నమస్కారం చేసి, \"తల్లీ, నీకు నా పైన దయ కలిగి నందుకు సంతోషం. కాని, ఇంతకాలమూ నీ కటాక్షం లేని కారణం చేతనే నేను నిశ్చింతగా బతుకుతున్నాను. నన్ను గురించి ఒకరికి గాని, ఒకరిని గురించి నాకు గాని బెంగ లేదు. ఏదో ఆ పూజారి ఇచ్చిన దాంతో పొట్టనించు కుంటూ కాలక్షేపం చేస్తున్నాను. అందుచేత, నీకు వెయ్యి నమస్కారాలు చేస్తాను, నువు నాకు వద్దు!” అన్నాడు.. లక్ష్మీదేవి కోపంగా, \"వెర్రివాడా, ప్రారబ్ధం అంత తేలిగ్గా తప్పుతుందను కుంటున్నావా? నేను నిన్ను పట్టే తీరు తాను,” అన్నది. \"తల్లీ, ఒక్క చిన్న విన్నపం. నువు నన్ను ఎప్పుడు వదిలి పోతావో, అది కాస్త చెప్పు, చాలు,” అన్నాడు రాఘవయ్య. \"నీతో చెప్పే పోతాను లే,” అంటూ లక్ష్మీదేవి అతని కొక గుర్తు చెప్పి మాయమయింది. ఆ మర్నాడే ఎవరో కోటీశ్వరుడు ఆల యంలో పూజ చేయించటానికి ఆర్భాటంగా వచ్చి, రాఘవయ్యను చూశాడు. ఆయనకు రాఘవయ్యను చూడగానే ఏమనిపించిందో మరి, అతనికి నమస్కారం చేసి, పట్టు బట్టలు కట్ట బెట్టాడు. ఆ కోటీశ్వరుడి వెంట వచ్చిన వారందరూ రాఘవయ్య మెడలో పూలమాలలు వేశారు. పూజ అనంతరం పెద్ద సంతర్పణ జరిగింది. రాఘవయ్యకు సుష్టుగా భోజనం పెట్టారు. దేవుడి ప్రసాదం తప్ప షడ్రసోపేతమైన భోజనం ఏనాడూ ఎరగని రాఘవయ్య, లక్ష్మీదేవి అన్నంత పనీ చేస్తున్నదని గ్రహించాడు. రాత్రి పొద్దు పోయిన దాకా కోటీశ్వరుడి ఇంట భజనలూ అవీ జరిగాయి. అంత దాకా రాఘవయ్య కోటీశ్వరుడి బందీగానే ఉన్నాడు. చివరకు తనకు విముక్తి దొరక గానే అతను లక్ష్మీదేవి నుంచి కూడా విముక్తి పొందగోరి తిన్నగా రాజుగారి కోట లోకి నడిచాడు. పట్టెనామాలూ, కొత్త పట్టు బట్టలూ, మెడ నిండా పూలమాలలూ, విండైన విగ్రహమూ గల రాఘవయ్యను చూసి, వైకుంఠం నుంచి దిగి వచ్చిన విష్ణు మూర్తే అయి ఉంటాడని పహరా వాళ్ళె వరూ అడ్డగించ లేదు. రాఘవయ్య ఎవరి ఆటంకమూ లేకుండా తిన్నగా రాజమందిరం లోకి వెళ్ళాడు. అనేక గదులు దాటగా రాజుగారి శయ్యా గారం వచ్చింది. ఒక మంచం మీద రాణి, ఇంకొంచెం అవతలి మంచం మీద రాజూ పడుకుని నిద్ర పోతున్నారు. రాఘ వయ్య, రాణిని చెయ్యి పట్టుకుని మంచం మీది నుంచి కిందికి జరజరా ఈడ్చాడు. రాణి కెవ్వున అరిచింది. అరుపుకు రాజు లేచి కూర్చున్నాడు. ఎవడో తన భార్యను నేల మీదికి ఈడ్చెయ్యటం రాజు కంట పడింది. రాజు ఆగ్రహావేశంతో తన దిండు కింది నుంచి కత్తి దూశాడు. అంతలోనే రాణిగారి మంచం పందిరి నుంచి బారెడు పొడుగు తాచుపాము పక్క మీద పడింది. రాజుగారి కత్తి దాన్ని నరక టానికి పనికి వచ్చింది. \" మా ప్రాణాలు కాపాడటానికి ఈ అర్థ రాత్రి అవతరించిన శ్రీ మహావిష్ణువులా గున్నారు! తమ రెవరు?” అని రాజు భక్తితో రాఘవయ్యను అడిగాడు. \"నా పేరు రాఘవుడు,\" అన్నాడు రాఘవయ్య. రాజుకు అతడిలో గురి కుది రింది. రాచనగరులోనే అతని కొక మేడ యిచ్చి, అందులో ఉండి తనను పావనం చెయ్యమని రాజు అతన్ని వేడుకున్నాడు. లక్ష్మీదేవిని ఓడించటానికి తనకు శక్తి చాల దని గ్రహించి రాఘవయ్య సరేనన్నాడు. రాఘవయ్యకు సిరి ఎత్తుకున్నది. రాజు గారి ఆదరణతో బాటు అతనికి రాజ పరి వారంలోని అందరి ఆదరణా లభించింది. రోజూ అతనికి అంతులేని కానుకలు లభిం చేవి. ఎవరో అతనికి చక్కని, లక్ష్మీదేవిలాటి పిల్ల నిచ్చి పెళ్ళికూడా చేశారు. రాఘ వయ్యకు నలుగురు పిల్లలు కూడా కలిగారు. లక్ష్మీదేవి కోసం రాఘవయ్య ఒక పెద్ద ఇనప్పెట్టె ఏర్పాటు చేశాడు. లక్ష్మీదేవి అందులో మూలుగుతూ ఉండేది. ఇలా పన్నెండేళ్ళు గడిచాయి. ఒక లక్ష్మీవారం సాయంకాలం రాఘ వయ్య భార్య మేడ మీది నుంచి మెట్లు దిగి వస్తూ, \"దీపాల్లేవు, ధూపాల్లేవు ! అందరూ ఎక్కడ చచ్చార్రా?\" అని కేక పెట్టింది. అదే లక్ష్మీదేవి చెప్పిన గుర్తు ! రాఘవయ్య తన మనస్సులో లక్ష్మి దేవికి దణ్ణం పెట్టుకుని, \"ఆహా! వెళ్ళి వస్తావా, తల్లీ? వెళ్ళు\" అనుకుని తన భార్యతో, \"నన్నేమీ అడగకు. ఇనప్పెట్టెలో ఉన్న దంతా ఊడ్చేసుకుని నువూ నీ పిల్లలూ మీ పుట్టింటికి వెళ్ళిపొండి,\" అని చెప్పి, ఆ రాత్రే వాళ్ళను పంపేశాడు. రాజుగారు వేటకు వెళ్ళినప్పుడల్లా రాఘవయ్యను వెంట తీసుకుపోయేవాడు. రాఘవయ్య తన భార్యనూ, పిల్లలనూ పంపేసిన మర్నాడే రాజు వేటకు బయలు దేరుతూ రాఘవయ్యను కూడా తీసుకు పోయాడు. ఆ రోజు వేట ఏ మాత్రమూ సుఖంగా సాగలేదు. మధ్యాహ్న మయేసరికి రాజుగారూ, వేటగాళ్ళూ బాగా అలిసి పోయారు. ఎండవేళ రాజుగారు రాఘ వయ్య తొడ మీద తలపెట్టుకుని ఒక చెట్టు నీడన నిద్రపోయాడు. వేటగాళ్ళు దూర దూరంగా చెట్ల కింద చేరారు. అకస్మాత్తుగా చెట్టు మీది నుంచి ఒక కాకి రాజుగారి మెడ మీద రెట్ట వేసింది. గాఢనిద్రలో ఉండి రాజుగారు నిద్ర లేవ లేదు. రాజుగారి తల కదిలించకుండా ఆ రెట్ట తీసే ఉపాయం తోచక రాఘవయ్య చాలా సేపు తికమక పడ్డాడు. అంతలో అతనికి రాజుగారి బొడ్డులో ఉన్న చిన్న బాకు కనిపించింది. రాఘవయ్య ఆ బాకును ఒర నుంచి తీసి, దానితో రాజుగారి మెడ మీద ఉన్న రెట్ట తీసేయబోయాడు. అంత లోనే రాజుగారు కళ్ళు తెరిచి, తన మెడ మీదికి వస్తున్న బాకును చూసి, \" ద్రోహీ ! ద్రోహీ!\" అని కేకలు పెడుతూ లేచి కూర్చున్నాడు. రాజభటులు పరిగెత్తు కుంటూ వచ్చారు. \" నా పంచ చేరి నా ప్రాణాలకే ఎసరు పెట్టిన ఈ ద్రోహిని బంధించండి.\" అని రాజు తన భటులను ఆజ్ఞాపించాడు. రాఘవయ్యను పెడరెక్కలు విరిచికట్టి నగరానికి తీసుకుపోయారు. మర్నాడు విచారణ. రాజుగారు నిండు సభలో రాఘవయ్య మీద రాజద్రోహ నేరం ఆరోపణ చేసి, \"ఏం చెప్పుకుంటావు?”. అని అడిగాడు. \"నేనేమీ చెప్పుకోను. మీకు తోచిన శిక్ష విధించండి,” అన్నాడు రాఘవయ్య. \"నీకు ఉరిశిక్ష విధిస్తున్నాను. నీ ఆఖరి కోరిక ఏమైనా ఉంటే చెప్పు, తీరుస్తాం,\" అన్నాడు రాజు. \"నా ఇనప్పెట్టెలో ఒక చందుగాయి పెట్టె ఉన్నది. అందులో నా నిక్షేపం ఉన్నది. దాన్ని ఒక్కసారి కళ్ళ చూడనిచ్చి తరవాత మరణదండన విధించండి.,” అన్నాడు రాఘవయ్య. రాజోద్యోగులు వెళ్ళి ఇనప్పెట్టె తెరిచి చూస్తే అంతా ఖాళీగా ఉన్నది. అందులో ఉన్న చందుగాయి పెట్టె తెచ్చి, రాజసభలో తెరిచారు. అందులో ఒక నీరుకావి పంచే, ఒక చిన్న చెంబూ మాత్రమే ఉన్నాయి. \"ఇవా నీ నిక్షేపం?” అని రాజు ఆశ్చ ర్యంగా అడిగాడు. \"అవును, మహారాజా. వాటిని నమ్ము కున్నంత కాలమూ నే నే కష్టమూ ఎరగను. అంతలో నాకు లక్ష్మీకటాక్షం సంప్రాప్త మయింది. అది శాశ్వతం కాదనీ, ఈ స్థితి ఎప్పటికైనా వస్తుందనీ తెలిసే వాటిని భద్రంగా దాచి ఉంచాను. వాటిని నాకు ఇప్పించినట్టయితే నా మానాన నేను పోతాను,” అన్నాడు రాఘవయ్య. రాజు ఆశ్చర్యపడి రాఘవయ్యను పోనిచ్చాడు.",
            "book_page_end": 39
        },
        {
            "title": "విడ్డూరం",
            "book_page_start": 28,
            "pdf_page_start": 40,
            "pdf_page_end": 44,
            "author": "సి. కె. సుగుణవతి",
            "genre": "కుటుంబ కథ, నాటకీయం",
            "moral": "ఈర్ష్య, స్వార్థం చెడ్డ పనులు చేయిస్తాయి, కానీ సత్యం ఎప్పుడూ బయటపడుతుంది. కష్టాల్లో ఉన్నవారికి దయ చూపడం మంచి ఫలితాలను ఇస్తుంది.",
            "keywords": [
                "ఈర్ష్య",
                "సంతానం",
                "కప్పలు",
                "రాణి",
                "కుమ్మరిమనిషి",
                "గ్రహపూజ"
            ],
            "characters": [
                "బాలాదిత్యుడు",
                "వసుధ",
                "ఇందుమతి",
                "మల్లమ్మ (దాసి)",
                "మంత్రి",
                "పురోహితుడు",
                "కుమ్మరిమనిషి",
                "పిల్లలు (కవలలు)"
            ],
            "locations": [
                "అవంతీ పురం",
                "పురిటిగది",
                "ఏటి ఒడ్డు",
                "అరణ్యం"
            ],
            "content": "ఒకప్పుడు అవంతీ పురాన్ని బాలాదిత్యు డనే రాజు పాలించేవాడు. ఆయనకు వసుధ అనే భార్య ఉండేది. వారిద్దరికీ చాలాకాలం పిల్లలు కలగలేదు. అందుచేత జ్యోతిష్కులు ఆయనను తిరిగి పెళ్ళాడ మనీ, సంతానం తప్పక కలుగుతుందనీ చెప్పారు. వారి సలహాప్రకారం రాజు ఇందుమతి అనే ఆమెను పెళ్ళాడాడు. ఇందుమతి చాలా మంచిది, సాత్వికు రాలు. ఆమె తన భర్త పట్లా, తన సవతి పట్ల ఎంతో భక్తి విశ్వాసాలతో ఉండేది. కాని రాజుగారి పెద్ద భార్యకు ఇందుమతి అంటే మొదటి నుంచీ చాలా ఈర్ష్య. ఎందు కంటే ఆమె వల్ల రాజుగారికి సంతానం . కలుగుతుందని జ్యోతిష్కులు చెప్పారు. కాలక్రమాన ఇందుమతి రాజమాత అవు తుంది; తాను మాత్రం అనామకురాలుగా ఉండిపోతుంది. బాలాదిత్య మహారాజు కూడా ఇందుమతి లోని మంచితనాన్ని చూసి, ఆమె పట్ల చాలా ప్రేమగా ఉంటూ వచ్చాడు. ఈ కారణం చేత వసుధకు తన సవతి మీద గల ఈర్ష్య రెట్టింపయింది. కొంతకాలం గడిచాక ఇందుమతి గర్భ వతి అయింది. ఆమెకు కాన్పు వచ్చే సమ యానికి ఆమెను ఎలాగైనా నాశనం చెయ్యాలని వసుధ నిశ్చయించుకున్నది. \"నీ కేమీ భయంలేదు. నీకు సుఖ ప్రసవ మయేటట్టు నేను చూస్తాను,” అని ఆమె ఇందుమతికి ధైర్యం ఇచ్చింది. ఒకనాటి సాయంకాలం ఇందుమతికి నొప్పులు ఆరంభమయాయి. పెద్దరాణి మంత్రసానిని పిలిచి, \"చిన్నరాణికి పుట్ట బోయే బిడ్డను మాయంచేసి, ఆమెకు కప్పలు పుట్టినట్టు నాటక మాడాలి. ఒక బుట్టెడు కప్పలు పట్టుకురా,” అని, మంత్రసానికి పెద్ద లంచం ఇచ్చి పంపింది. మంత్రసాని బుట్టెడు కప్పలను తెచ్చి పురిటిగదికి సమీపంలో ఉంచింది. పెద్దరాణి పురిటి గదిలో ఒక నిచ్చెన పెట్టించి, చిన్నరాణితో, \"నువు కళ్ళకు గంతలు కట్టుకుని ఈ నిచ్చెనను ఆరు సార్లు ఎక్కి దిగావంటే సుఖప్రసవ మవు తుంది,” అని చెప్పింది. నిజమే కాబోలు ననుకుని ఇందుమతి కళ్ళకు గంతలు కట్టించుకుని నిచ్చెన ఎక్కి దిగసాగింది. మూడోసారి ఎక్కి దిగేటప్పటికే ఇందు మతికి పెద్ద నొప్పులు వచ్చాయి. తరువాత ఆమె కవల పిల్లలను కన్నది; ఒక పిల్ల వాడూ, పిల్లా పుట్టారు. ఏమి జరుగుతున్నది ఇందుమతికి తెలీదు. పుట్టిన పిల్ల లిద్దరినీ పెద్దరాణి అవతలికి తీసుకుపోయింది. ఆమె ముందుగానే చెప్పి పెట్టినట్టుగా, బుట్టలోని కప్పలను మంత్ర సాని పురిటి మంచం మీద కుమ్మరించింది. తరవాత ఆ మంత్రసాని ఇందుమతితో, \"మహారాణి, ఘోరం జరిగింది! తమరు కప్పల్ని కన్నారు!” అని దుఃఖం అభి నయిస్తూ చెప్పింది. -పిల్లలను ఎత్తుకుని ఇవతలికి వచ్చిన పెద్దరాణి, మల్లమ్మ అనే ముసలి దానిని పిలిచి, \"ఈ పిల్లలను తీసుకుపోయి ఏటి ఒడ్డున పూడ్చిపెట్టిరా. మంచి బహుమానం ఇస్తాను. అంతా గుట్టుగా జరగాలి. ఎవరి కైనా రహస్యం తెలియనిచ్చావా, నిలువునా చీల్చేస్తాను,” అన్నది. మల్లమ్మ ఆ బిడ్డ లిద్దరినీ తీసుకుని తెల్ల వారు ఝాముకు ఏటి ఒడ్డుకు చేరింది. ప్రాణాలతో ఉన్న బిడ్డలను పాతిపెట్టటానికి ఆమెకు చేతులు రాలేదు. ఆ బిడ్డలను ఏటి గట్టునే వదిలేసి, మల్లమ్మ వెనక్కుతిరిగి వెళ్ళిపోయింది. తాను రావటమూ పోవ టమూ ఎవరూ చూడలేదని మల్లమ్మ అను కున్నది. కాని ఆమెను ఒక కుమ్మరివాళ్ళ మనిషి చూసింది. ఆ మనిషి మట్టి కోసం ఏటిగట్టుకు వచ్చింది; మల్లమ్మను చూసి గుర్తించింది ; మల్లమ్మ దేన్నోతెచ్చి గట్టున పెట్టి వెళ్ళిపోవటం కూడా గమనించింది. కుమ్మరిమనిషి దగ్గిరికి వచ్చి చూస్తే, పిల్లలు! అప్పుడే పుట్టిన పిల్లలు! చిన్న రాణిగారు కనేరోజులని కుమ్మరిమనిషికి తెలుసు. కాని చిన్నరాణి కన్న పిల్లల్ని మల్లమ్మ ఏ ఉద్దేశంతో ఏటిగట్టున వదిలి పోయి ఉంటుందీ ? ఆ రహస్యం తరవాత మెల్లిగా బయట పడుతుందనీ, రాజుగారి బిడ్డలను కాపాడె నందుకు తనకు గొప్ప కీర్తి వస్తుందనీ అనుకుని కుమ్మరిమనిషి ఆ బిడ్డలను తీసు కుని ఇంటికి వెళ్ళింది. చిన్నరాణి కప్పలను కన్న దన్నవార్త గుప్పున లేచింది. ఈ వార్త అందరికన్న ఇందుమతికే ఎక్కువ బాధ కలిగించింది. కాని అలా ఎందుకు జరిగిందో ఆమెకు తెలియదు. రాజుగారు కప్పలను కన్న భార్యను అంతఃపురంలో ఉంచటానికి సిగ్గు పడి, ఆమెకు అరణ్యంలో ఇల్లు కట్టించి, అక్కడే ఉంచాడు. ఏటి సమీపంలో కుమ్మరిదాని ఇంట ఇందుమతి పిల్లలు గారాబంగా పెరగ సాగారు. వాళ్ళిద్దరూ చాలా అందమైన పిల్లలు, తెలివిగలవాళ్ళు. అటువంటి పిల్లలు దొరికినందుకు కుమ్మరిమనిషిని చుట్టు పక్కల వాళ్ళంతా అభినందించారు. నెలలూ, సంవత్సరాలూ దొర్లిపోయాయి. ఇందుమతి చేత అడవిలో కాపరం పెట్టించి నప్పటి నుంచీ రాజుగారి మనసులో ఏదో వ్యాధి ఏర్పడింది. పిల్లలు కలగకపోగా, ఆయన జీవితాని కేదో అనర్థం చుట్టు కున్నది. రాజుగారి శరీరమూ, మనస్సూ క్షీణించిపోతూ ఉండటం గమనించి, మంత్రి, పురోహితుడు మొదలైనవాళ్ళు, \"మహా రాజా, గ్రహాలగతులు బాగాలేవు. మీరు గ్రహపూజ చేసి, బ్రాహ్మణులకు బంగారు కప్పలు దానం చేసి, ప్రజలకు సంతర్పణ చేసినట్టయితే అన్ని దోషాలూ పోతాయి,” అని సలహా ఇచ్చారు. రాజు అలాగే చేయ సంకల్పించాడు. ఫలాని రోజున సంతర్పణ జరుగు తుందనీ, అందరూ రావాలనీ ఊరూరా చాటింపులు జరిగాయి. ఈ చాటింపు విని కుమ్మరి మనిషిని పిల్లలు, \"అవ్వా, రాజు గారు ఎందుకు సంతర్పణ చేస్తున్నారు?” అని అడిగారు. \"రాజుగారికి ఒక భార్య ఉండేది. ఆ భార్యకు పిల్లలు పుట్టకపోతే ఇంకో భార్యను చేసుకున్నాడు. ఆ రెండో భార్య గర్భిణి అయి, ఒకనాటి రాత్రి చక్కని బిడ్డలను ఇద్దరిని కన్నది. కాని ఎవరో గిట్టని వాళ్ళు ఆ బిడ్డలను ఏటి ఒడ్డున పారే యించి, చిన్నరాణికి కప్పలు పుట్టాయని చెప్పారు. రాజు వెర్రివాడై ఆ మాట నమ్మి, చిన్నరాణిని అడవికి పంపించి, ఆ పాపంతో తీసుకుంటున్నాడు. ఆ పాపం పోయేటం దుకే ఇప్పుడు బంగారు కప్పలను బ్రాహ్మ ణులకు దానం చేసి, ప్రజలందరికీ సంతర్పణ చేస్తున్నాడు,” అని కుమ్మరి మనిషి బిడ్డలకు చెప్పింది. \"రాజుగారి బిడ్డలు ఏమయారవ్వా?” అని వాళ్ళు అడిగారు. \"ఎక్కడో నిక్షేపంగా పెరుగుతున్నారు,” అన్నది కుమ్మరిమనిషి. \"సంతర్పణకు మనం కూడా పోదామా, అవ్వా?” అని వాళ్ళు మళ్ళీ అడిగారు. కుమ్మరిమనిషి సరేనన్నది. కాని తీరా ఆ రోజున కుమ్మరిమనిషి తాను వెళ్ళటం మానుకుని పిల్లలను మాత్రమే వెళ్ళ మన్నది. వాళ్ళు భోజనాల దగ్గిర ఏం చెయ్యాలో చక్కగా బోధించి పంపింది. పిల్లలిద్దరూ తాము ఆడుకునే బొమ్మలను వెంట తీసుకుని సంతర్పణకు వెళ్ళారు. వాళ్ళు భోజనాల దగ్గిర తమ బొమ్మలను పక్కనే కూర్చోబెట్టుకుని కూర్చుని, వడ్డించే వాళ్ళచేత ఆ బొమ్మలకు కూడా విస్తళ్ళు వేయించారు, వడ్డన కూడా చేయించారు. వడ్డనవాళ్ళు బొమ్మలకు వడ్డన చెయ్యక పోతే, తాము భోజనం చెయ్యమని వాళ్ళను బెదిరించారు. ఈ విషయం రాజుగారి దాకా వెళ్ళింది. ఆయన స్వయంగా వచ్చి, పిల్లలిద్దరినీ చూసి ముచ్చటపడి, \"వెర్రిపిల్లల్లారా, బొమ్మలు భోజనం చేస్తాయా? ఎందు కిలా పేచీ పెడుతున్నారు?” అని అడిగాడు. వెంటనే పిల్లలు, \" మనిషి కెక్కడన్నా కప్పలు పుడతాయా? రాజుగారు చిన్న రాణిగారిని అడివి కెందుకు పంపారు?” అని అడిగారు. రాజు నెత్తిన పిడుగు పడ్డట్టయింది. ఆయన పిల్లలను లేవదీసి అవతలికి తీసుకు పోయి, \"చిన్న రాణకి కప్పలు పుట్టటం మాట మీ కెవరు చెప్పారు?” అని అడిగాడు. \"మా అవ్వ చెప్పింది. అవ్వకు అంతా తెలుసు,” అన్నారు పిల్లలు. రాజు కుమ్మరి మనిషిని పిలిపించి అడిగాడు. ఆమె తనకు తెలిసిన దంతా చెప్పి, మిగిలిన విషయాలను మల్లమ్మ నడగమన్నది. మల్లమ్మ బెదిరిపోయి నిజం చెప్పేసింది. ఆ పిల్లలిద్దరూ తన పిల్లలేనని రాజు గ్రహించాడు. ఆయన అరణ్యంలో ఉంటున్న ఇందువుతిని రప్పించి, తన పెద్ద రాణికి అక్కడ నివాసం ఏర్పాటు చేశాడు. అన్ని ఏళ్ళపాటు తన పిల్లలను పోషించటమే గాక, వారు తనకు దక్కే టందుకు యుక్తిపన్నిన కుమ్మరిమనిషికి గొప్ప ఈనాము ఇచ్చాడు. తరవాత ఆయన, మనోవ్యాధులన్నీ తీరి, తన భార్యతోనూ, పిల్లలతోనూ ఎంతో కాలం సుఖంగా ఉన్నాడు.",
            "book_page_end": 32
        },
        {
            "title": "ఆనవాలు",
            "book_page_start": 33,
            "pdf_page_start": 45,
            "pdf_page_end": 48,
            "author": "జి. సూర్యకుమారి",
            "genre": "కుటుంబ కథ, భావోద్వేగం",
            "moral": "నిజమైన ప్రేమ, అనుబంధం ఆనవాళ్ళ (గుర్తుల) ద్వారా, డబ్బుపై కాక కుటుంబంపై ఉన్న అభిమానం ద్వారా తెలుస్తుంది.",
            "keywords": [
                "కుమారదాసు",
                "నిధి",
                "ఆనవాలు",
                "త్యాగం",
                "విశ్వాసం",
                "రాముడు"
            ],
            "characters": [
                "శివదాసు",
                "కుమారదాసు",
                "రాముడు (సేవకుడు)",
                "శివదాసు భార్య",
                "కుమారదాసు భార్య",
                "కుమారదాసు కొడుకు"
            ],
            "locations": [
                "ఊరు"
            ],
            "content": "ఒక ఊళ్ళో శివదాసు అనే వ్యవసాయ దారు ఉండేవాడు. ఆయనా, ఆయన భార్యా నడివయసులో ప్రవేశిస్తుండగా వారి కొక కొడుకు కలిగాడు. వాడికి కుమార దాసు అని పేరు పెట్టుకున్నారు. అతిగారాబంగా పెరిగిన కుమారదాసు చాలా మకురుగా తయారయాడు. అయి దేళ్ళు నిండగానే వాడికి అక్షరాభ్యాసం చేశారు. కాని వాడు బడికి పోనని హఠం పట్టాడు. వాడి ఇష్టం సాగనిస్తే చదువు సంధ్యలు లేక ఎందునా కాకుండా పోతా డని, తల్లిదండ్రులు మంచిగా చెప్పి చూశారు. లాభంలేక పోయింది. ప్రాణం విసిగి తండ్రి వాణ్ణి కొట్టాడు. తల్లి తిట్టింది. ఆ రోజే కుమారదాసు ఎవరికీ చెప్పకుండా ఎటో వెళ్ళిపోయాడు. శివదాసు ఎంతో శ్రమపడి కొడుకు కోసం వెతికాడు, కాని వాడి జాడ తెలియరాలేదు. ఏళ్ళు గడిచిపోయాయి. శివదాసుకు మళ్ళీ సంతానం కలగలేదు. తన కొడుకు తప్పక ఎప్పటికైనా తిరిగి వస్తాడని ఆయనకు బలమైన నమ్మకం. ఆయన వృద్ధాప్యంలోకి అడుగుపెట్టాడు. తనకు శరీరపాటవం తగ్గిపోతున్న దశలో ఆయన రాముడనే ఒక సేవకుణ్ణి తన ఇంట పెట్టుకున్నాడు. రాముడు శివదాసుకు అన్నివిధాలా తోడ్పడుతూ, చేతికి అంది వచ్చిన కొడుకు లాగే మసలుకునేవాడు. వాడు విశ్వాస పాత్రుడేగాక, మంచి తెలివితేటలూ, వివేకమూ గలవాడు. అందుచేత శివదాసు రాముడితో తమ కుటుంబ రహస్యం చెప్పేశాడు. రెండు మూడు తరాలుగా శివదాసు ఇంట ఒక నిధి ఉన్నది. గాలి కబురుగా ఈ వార్త చాలామందికి తెలుసు. కాని ఆ నిధి ఎక్కడ ఉన్నది శివదాసుకు తప్ప మరెవ రికీ తెలీదు. దాని రహస్యాన్ని శివదాసు ద్వారా రాముడు తెలుసుకున్నాడు. శివదాసూ, ఆయన భార్యా బాగా ముసలి వాళ్ళయిపోయారు. వాళ్ళకు ఏ లోటూ రాకుండా రాముడు కాపాడుతున్నాడు. తన కొడుకు తిరిగి వస్తాడన్న నమ్మకం శివ దాసులో ఇంకా బలంగానే ఉన్నది. ఆమాట ఆయన ఇరుగుపొరుగు అందరితోనూ అంటూనే ఉండేవాడు. ఒకరోజు ముప్ఫై ఏళ్ళు దాటిన వాడెవడో వచ్చి, \"నేనే కుమారదాసును,” అన్నాడు రాముడితో. \"ఓ హెూ, అలాగా? చాలా సంతోషం ! మీ ఇల్లు చూసుకుందువుగాని, నావెంటరా,” అంటూ రాముడు ఆ వచ్చిన మనిషిని తన వెంట ఒక్కొక్క గదికీ తీసుకు వెళ్ళాడు. రెండు గదులలో ఏమీలేదు. ఒక గదిలో వంకెన ఒక చొక్కా వేళ్ళాడుతున్నది. ఇంకో గదిలో మూడు పెద్దబానలు ఉన్నాయి. ఒక దానినిండా బియ్యమూ, రెండోదాని నిండా ఎండు మిరపకాయలూ, మూడో దానిలో తవుడూ ఉన్నాయి. ఈ గదులన్నీ చూసినాక రాముడు ఆ వచ్చిన వాడితో, “నువు కుమారదాసువు కావు. వచ్చిన దారినే వెళ్ళు. లేకపోతే నిన్ను గ్రామాధికారికి అప్పగించేస్తాను,” అని చెప్పాడు. వచ్చినవాడు రాముడి కేసి బెదురుతూ చూసి, మారు మాటాడకుండా వెళ్ళి పోయాడు. వాడు నిధి మీది ఆశతో వచ్చిన వాడు. ఇలాగే మరో ఇద్దరు ముగ్గురు కూడా, \"నేను కుమారదాసును,\" అని చెప్పు కుంటూ వచ్చారు. వారిలో పాతికేళ్ళు నిండనివాళ్ళు కూడా ఉన్నారు. వాళ్ళను రాముడు వెంటనే పంపేశాడు ; ముప్ఫై దాటినట్టు కనబడిన వాళ్ళను మాత్రమే గదులన్నీ తిప్పి పంపేశాడు. కొద్దిరోజులు గడిచాయి. ఒకరోజు రాముడు తమ ఇంటి ముందు ఒక మగ వాడూ, చిన్న పిల్లవాణ్ణి ఎత్తుకుని ఒక ఆడదీ నిలబడి ఉండటం గమనించి బయటికి వచ్చాడు. ఆడది దిక్కులు చూస్తున్నది, కాని మగవాడు మాత్రం ఇంటిని పరీక్షగా చూస్తున్నాడు. ఆ మనిషి వయసు దాదాపు ముప్ఫై అయిదేళ్ళున్నట్టు కనబడింది. రాముడు కనిపించగానే ఆ మగవాడు, \"ఈ ఇంట్లో ఇప్పుడు శివదాసుగారుండటం లేదా?” అని అడిగాడు. \" ఇది శివదాసుగారిల్లే. నీకేం కావాలి?” అని రాముడడిగాడు. \" ఆయన కులాసాగా తిరుగుతున్నాడా ? ఆయననూ, ఆయన భార్యనూ చూసి పోదామని వచ్చాం. చూడటానికి వీలవు తుందా?\" అని ఆ మనిషి అడిగాడు. \"ఆ సంగతి చెపుతాను, నువ్వెవరు?” అని రాముడడిగాడు. \"నే నెవరైతేనేంలే ? గాలికి తిరిగేవాణ్ణి,” అన్నాడు ఆ మనిషి. \" శివదాసుగారినీ, ఆయన భార్యనూ చూపిస్తాను, నా వెంటరా. ఆ ఆడమనిషినీ, పిల్లవాణ్ణి ఇలా వసారాలో కూర్చోమను,” అంటూ రాముడు ఆ మగవాణ్ణి వెంట తీసుకుని ఒక్కొక్క గదీ తిప్పాడు. ఖాళీ గదులు చూసి ఆ మనిషి ఏదో గొణుక్కున్నాడు. వంకెనున్న చొక్కాను చూడగానే ఆగి, దాన్ని వంకె నుంచి తీసి, అటూ ఇటూ తిప్పి చూసి, తనలో తాను నవ్వుకున్నాడు. బానలున్న గదిలోకి రాగానే బియ్యం ఉన్న బాన దగ్గిర ఆగిపోయి, ఏదో ఆలోచిస్తున్నట్టు కనబడ్డాడు. \"ఏమిటి ఆలోచిస్తున్నావు?” అని రాము డడిగాడు. \"ఏదో జ్ఞాపకం వచ్చింది. అది నీకు చెప్పే సంగతికాదు,\" అన్నాడు. ఆ మనిషి. తరవాత రాముడు ఆ మనిషిని శివ దాసూ, ఆయన భార్యా ఉండే గదికి తీసుకు పోయి, \"మీ అబ్బాయి వచ్చాడు,\" అని చెప్పాడు. ముసలివాళ్ళు మంచం మీద కూర్చుని ఉన్నారు. కొత్తవాడు వాళ్ళకేసి కొంచెంసేపు వింతగా చూసి, \"అమ్మా!” అని ఒక్క కేకపెట్టి, వెళ్ళి శివదాను భార్యను కౌగలించుకున్నాడు. శివదాసుకు మాత్రం ఇంకా అనుమానం తీరలేదు. \" నువు కుమారదాసువని మాకు ఆనవా లేమిటి, నాయనా? ఎందరో వచ్చారు. ఇంట్లో ఎక్కడో నిధి ఉన్నదని విని ఆశ పడి, ఎక్కడెక్కడి వాళ్ళూ, ''నా పేరు కుమారదాసు', అంటూ వస్తున్నారు. కాని రాముడు ఇంతకాలమూ మోసపోలేదు,” అన్నాడు శివదాసు. \"నిధి కోసమైతే నే నెప్పుడో రాక పోయానా, నాన్నా? బియ్యం బాన అడుగున బిందె ఉన్న సంగతి నాకు తెలీదా? నేను మిమ్మల్నిద్దరినీ చూద్దామనే నా భార్యనూ, కొడుకునూ వెంట పెట్టుకుని వచ్చాను. నన్ను మీరు ఏనాడో మరిచిపోయి ఉంటా రనుకున్నాను. కాని నా చిన్ననాటి చొక్కా ఉత్తరపు గదిలో వంకెన ఇంకా వేళ్ళాడు తూనే ఉన్నది. నన్ను మీరు మరవ నందుకు చాలా సంతోషమయింది,” అన్నాడు కుమారదాసు. శివదాసు అనుమానం తీరిపోయింది. ఆయన రాముణ్ణి కుమారదాసుకు చూపిస్తూ, \"ఇన్నేళ్ళుగా వీడే నీ స్థానంలో ఉన్నాడు. వీడు నీకు తమ్ముడే అనుకో. ఇద్దరూ సఖ్యంగా ఉండండి,” అన్నాడు. కుమారదాసు తన భార్యా బిడ్డలతో తల్లిదండ్రుల వద్దనే ఉండిపోయాడు. ముసలిదంపతులు గారాబం చెయ్యటానికి మనవడు ఒకడు దొరకటంచేత మరింత ఆనందంపొందారు.",
            "book_page_end": 36
        },
        {
            "title": "గోహా—గొర్రె",
            "book_page_start": 37,
            "pdf_page_start": 49,
            "pdf_page_end": 50,
            "author": "ఆర్. వెంకటాచారి",
            "genre": "హాస్యం",
            "moral": "ఇతరుల ఆస్తిపై ఆశపడటం లేదా ఇతరులను మోసం చేయడానికి ప్రయత్నించడం తరచుగా తమకే నష్టాన్ని కలిగిస్తుంది.",
            "keywords": [
                "గొర్రె",
                "గోహా",
                "మిత్రుడు",
                "గోరీ",
                "మోసం",
                "నిస్వార్థం"
            ],
            "characters": [
                "గోహా",
                "గోహా భార్య",
                "గోహా మిత్రుడు (గోరీల వద్ద ఉండేవాడు)",
                "గొర్రె"
            ],
            "locations": [
                "ఊరు",
                "గోరీల ప్రాంతం"
            ],
            "content": "గోహా మంచి తిండిపుష్టిగలవాడు. అతనికి తన భార్య చేసే వంట ఆనేదికాదు. అందు చేత అతను ఎక్కడెక్కడ విందులు జరుగుతున్నది విచారించి, అక్కడి కెల్లా వెళ్ళి, ఏ వారానికో, పదిరోజులకో ఇంటికి తిరిగి వస్తూండే వాడు. ఒక రోజు గోహా ఇంటికి తిరిగి వచ్చేసరికి అతని భార్య పెద్దగా ఏడ్చి, \" దూరపు బంధువల్లే నువు ఎప్పుడో ఒకసారి ఇంటికి వస్తే నాకు ఒంటరిగా రోజుల తరబడి ఎట్లా పొద్దు పోతుందనుకున్నావు? నువు ఉండనే ఉండవు, నీకు బదులుగా ఒక కుక్కో, పిల్లో ఇంటో ఉంటే దానితో నాకు కొంత కాలాక్షేపం అవుతుంది,” అన్నది. గోహా సరేనని ఒక బక్కచిక్కిన గొర్రెను చవకగా కొనితెచ్చి, భార్యకిచ్చి, \"దీని పోషణ నువే చూడు. నీకు కాలయాపన బాగా అవుతుంది,” అన్నాడు. ఆ బక్కగొర్రె కూడా గోహాలాటిదే. అది గోహా ఇంటిపెరడులో ఉన్న నాలుగు మొక్కలూ తినేసి, ఇరుగు పొరుగువాళ్ళ పెరళ్ళ మీద పడింది. మళ్ళీ గోహా ఇంటికి వచ్చినప్పుడు గోహాతో అతని భార్య, \"నాకు తోడుగా ఉండటానికి మంచి గొర్రెనే తెచ్చావు! దీని మూలంగా చుట్టుపక్కల వాళ్ళు శత్రువులయారు. ఇది అందరి పెరళ్ళూ ఖాళీ చేసేస్తున్నది. అందరూ చేరి మన కొంపకి చిచ్చుపెట్టే ట్టున్నారు. దీన్ని తక్షణం బజారుకు తీసుకుపోయి ఏ కసాయివాడికైనా కాను కగా ఇయ్యి” అన్నది. గోహాకు ఏం చెయ్యటానికీ పాలుపోలేదు. అంతలో అతనికి తన మిత్రుడొకడు జ్ఞాపకం వచ్చాడు. అతను గోరీ ల ఆ వరణలో ఉంటాడు. శవాలను పాతిపెట్టే వాళ్ళు అతనికి డబ్బిచ్చుకోవాలి. గోహా తన గొర్రెను తీసుకుని గోరీల దగ్గిరికి వెళ్ళాడు. ఆ స్థలంలో పచ్చనిగడ్డి ఏపుగా పెరిగి ఉన్నది. గోహ తన మిత్రుణ్ణి కలుసుకుని, \"నేను కూడా అల్లా పిలుపురాగానే పోవలిసిన వాణ్ణి గద. నన్ను నువు పాతెయ్యటానికి తీసుకునే దేదో ముందే ఇచ్చేస్తున్నాను. ఈ గొర్రెను నువు పుచ్చేసుకో,” అన్నాడు. మిత్రుడు సరే నన్నాడు. రెండు మూడు నెలలు గడిచాక గోహా గోరీల కేసి వెళ్ళటం తటస్థించింది. అక్కడ గొర్రె కనబడింది. ఇప్పుడా గొర్రె బాగా బలిసి కొవ్వుపట్టి ఉన్నది. దాని తోక బాగా లావెక్కింది. అంత మంచి గొర్రెను ఊరికే అచ్చేసి నందుకు గోహాకు దిగులు పుట్టుకొచ్చింది. తాను ఎప్పటికి చచ్చేదీ తెలీదు. ఇంత త్వరలో చావాలనే ఉద్దేశం కూడా అతనికి లేదు. అందుచేత గోహా తీవ్రంగా ఆలోచించి ఒక నిర్ణయానికి వచ్చాడు. ఒక రాత్రి గోహా తన మిత్రుణ్ణి చూడ బోయి, \"అన్నా, ప్రయాణం కా!” అన్నాడు. \"ఎక్కడికి? ఎందుకు?” అన్నాడు గోహా మిత్రుడు ఆశ్చర్యంగా. \" నేను దేశం విడిచి పారిపోతున్నాను. ఏం జరిగిందంటే మా పొరుగింటి బిడ్డకు జబ్బు చేస్తే నేను చిన్నమెత్తు రసం వేశాను. ఆ బిడ్డ కాస్తా చచ్చింది. నేనిక్కడ ఉండటం ఆపాయకరం, అందుచేత నువు కూడా రా,” అన్నాడు గోహా. \" నువు దేశం విడిచిపోతే నీ వెంట నేను కూడా డేనికి?” అన్నాడు మిత్రుడు. \"నన్ను నువు పాతెయ్యాలి గద. నీకు ముందుగానే గొర్రె నిచ్చుకుంటినే!” అన్నాడు గోహా. మిత్రుడికి మంటెత్తుకొచ్చి. \"నీ వెధవ గొర్రెను నువే పట్టుకెళ్ళు. నేను మాత్రం ఎక్కడికి రాను!” అన్నాడు. గోహా నిక్షేపంగా గొర్రెను తోలుకుని ఇంటికి వెళ్ళాడు.",
            "book_page_end": 38
        },
        {
            "title": "కుక్క కాటు...",
            "book_page_start": 39,
            "pdf_page_start": 51,
            "pdf_page_end": 54,
            "author": "పి. వాణి",
            "genre": "కుటుంబ కథ, నీతి కథ",
            "moral": "ఇతరుల పట్ల ద్వేషం (కుక్క కాటు) చూపితే, అదే విధంగా సమాధానం (చెప్పుదెబ్బ) తప్పక లభిస్తుంది.",
            "keywords": [
                "శాంతమ్మ",
                "సావిత్రి",
                "కామేశం",
                "ఈర్ష్య",
                "మోసం",
                "పొరుగు సంబంధాలు"
            ],
            "characters": [
                "కామేశం",
                "శాంతమ్మ (భార్య)",
                "సావిత్రి (చెల్లెలు)",
                "సావిత్రి భర్త",
                "పిల్లలు",
                "శాంతమ్మ తల్లిదండ్రులు",
                "కాకులు (కల్పితం)",
                "ఎలుకలు (కల్పితం)"
            ],
            "locations": [
                "గ్రామం",
                "పుట్టిల్లు",
                "అత్తవారిల్లు"
            ],
            "content": "ఒక గ్రామంలో కామేశం అనే యువకు డుండేవాడు. అతనికి తల్లీ తండ్రి పోయారు. అతను ఎంతో శ్రమపడి తన చెల్లెలు సావిత్రిని పెంచి పెద్దచేసి, యుక్తవయస్సు రాగానే ఆమెకు తగిన సంబంధం చూసి పెళ్ళి చేసి, ఆమెను అత్తవారింటికి పంపే శాడు. ఈ విధంగా కామేశం తన బాధ్యత లన్నీ తీరిపోయాక తాను కూడా పెళ్ళాడి, 'ఒక ఇంటి వాడయాడు. కామేశం భార్య పేరు శాంతమ్మ అయితే ఆమెలో శాంతం అన్నది ఏ కోశానా లేదు. ఆమె నోరు కూడా అంత మంచిది కాదు. ఇందువల్ల కామేశానికి జీవితంలో సుఖం లేకుండా పోయింది. తన భార్య మనస్తత్వం తెలుసుకున్నాక, అతను పుడ గలకూ, పబ్బాలకూ తన చెల్లెల్ని తీసుకు రావటం కూడా మానేసి, తన భార్యకు తెలియకుండా అప్పుడప్పుడూ తాను ముట్ట చెప్పదలుచుకున్నది చాటుగా తన చెల్లెలికి పంపుతూ ఉండేవాడు. తన అన్నకు తన మీద ప్రేమ ఉన్న దని సావిత్రికి తెలుసు గాని, తాను అడపా దడపా పుట్టింటికి వెళ్ళి నాలుగు రోజు లుండలేక పోయినందుకు ఆమె బాధ పడుతూనే ఉండేది. కాలం దొర్లింది. సావిత్రి ముగ్గురు పిల్లల తల్లి అయింది. కామేశానికి కూడా పిల్లలు పుట్టుకొచ్చారు. ఇంతకాలమైనా చెల్లెల్ని తీసుకొచ్చి రెండు రోజులపాటు ఉంచుకో లేకపోయానన్న విచారం కామేశం మన సులో ఉండనే ఉన్నది. కాని శాంతమ్మ ఉద్దేశం మటుకు తన భర్త పైన సర్వ హక్కులూ తనకే ఉండాలనీ, మరెవరికీ ఉండరాదనీనూ. ఇలా ఉండగా ఒకనాడు సావిత్రి నుంచి కామేశానికి ఒక ఉత్తరం వచ్చింది. ఆమె భర్త దూరప్రాంతానికి వెళ్ళి ఉండగా వాళ్ళ ఇల్లు కాలిపోయిందిట. తనకూ, పిల్లలకూ నిలవ నీడ కూడా లేదనీ, తాను పిల్లలతో సహా పుట్టింటికి వస్తున్నాననీ సావిత్రి రాసింది. సావిత్రి తన యింట ఒక్క ఘడియ కూడా ఉండలేదనీ, అంతకన్న తానే వాళ్ళ ఊరు వెళ్ళి, సావిత్రికి ఇల్లు మళ్ళీ ఏర్పాటు చేసి రావటం మంచిదనీ అను కుని, కామేశం డబ్బు పుట్టించుకు రావ టానికి ఊళ్ళోకి వెళ్ళాడు. 'అతను అలా బయటికి వెళ్ళిన కాస్సే పటికే సావిత్రి తన ముగ్గురు పిల్లలతోనూ వచ్చి చేరింది. ఆమెను చూడగానే శాంతమ్మ కొయ్యబారిపోయింది. సావిత్రి శాంతమ్మతో తమ ఇల్లు నిలు వునా కాలిపోవటమూ, తన భర్త ఊళ్ళో లేకపోవటమూ చెప్పి, \"పిల్లలు తిండికి అల్లాడుతున్నారు. వాళ్ళకు కాస్త అన్నాలు పెడుదూ!\" అన్నది. తమ యింటి మీదపడి తినటానికి ఆడ బిడ్డ వచ్చిందని లోపల్లోపల దహించుకు పోతున్న శాంతమ్మ, \"ఏం చెప్పమంటావు, వదినా? నాకు చెప్పటానికి నోరు రావటం లేదు. అవేవో అడవి ఎలకలుట! గుంపులు గుంపులుగా వచ్చిపడి నానాగత్తరా చేస్తు న్నాయి. అవి పొయ్యన్నది ఉంచటం లేదంటే నమ్ము. వంటా, వార్పూ, తిండీ, తిప్పలూ లేకుండా నానా అగచాట్లూపడి పోతున్నాం,” అని పెద్ద చెంబూ, గ్లాసూ తెచ్చి పిల్లల్ని నీళ్ళు తాగమన్నది. సావిత్రికి అంతా అర్థమయింది. తన అన్న తనను ఎన్నడూ ఎందుకు పిలవ లేదో ఆమె గ్రహించుకున్నది. ఆమె వెంటనే వీధిలోకి వెళ్ళి, దారే పోయే బండిని మాట్లాడి, పిల్లల్ని అందులో ఎక్కించి, తానుకూడా ఎక్కి తమ ఊరికి తిరుగు ప్రయాణం కట్టింది. ఎక్కడో డబ్బు పుట్టించి ఇంటికి తిరిగి వస్తున్న కామేశం, తమ ఊరికి తిరిగి పోతున్న సావిత్రిని దారిలో కలుసుకుని, జరిగినదంతా తెలుసుకున్నాడు. అత ను ఆమెకు తన దగ్గిర ఉన్న పైకం ఇచ్చేసి, \"నేను రెండు రోజుల్లో వచ్చి అన్ని ఏర్పాట్లూ చేస్తాను. ఈలోపుగా ఈ డబ్బుతో కాలక్షేపం చెయ్యి,” అని ఇంటికి వచ్చేశాడు. శాంతమ్మ అతనితో సావిత్రి వచ్చిన సంగతి మాటవరసగా కూడా అనలేదు. మర్నాడు అతను ఇంట్లో లేని సమ యంలో శాంతమ్మకు ఆమె పుట్టింటి నుంచి ఒక ఉత్తరం వచ్చింది. ఆమె కన్నవారిల్లు తగలబడి పోయిందిట. దేవుడిదయ వల్ల ఇంట్లోవాళ్ళు ప్రాణాలతో బయటపడ్డారుట. ఈ ఉత్తరం చదివి శాంతమ్మ పెద్ద పెట్టున శోకాలు పెట్టనారంభించింది. అంతలోనే కామేశం ఇంటికి వచ్చి, భార్యను చూసి, \"ఏం జరిగింది ? ఎందుకా శోకాలు ?\" అని అడిగాడు. శాంతమ్మ అతనికి ఉత్తరం చూపించి, \"ఇంకా కూచునే ఉన్నారా? మా వాళ్ళు పాపం ఏం చిక్కుల్లో ఉన్నారో. బండి మాట్లాడండి. వెంటనే మనమంతా బయలు దేరి వెళ్ళి ఆదుకోవాలి,” అన్నది. \" అసలే ఇల్లుపోయి, వాళ్ళు చెట్టు కింద అఘోరిస్తుంటే మనమంతా పోయి వాళ్ళ మీద పడటం దేనికి? వాళ్ళకు మనం ఏ విధంగా సహాయం చెయ్యగలమో చెప్పు, చేసివస్తాను,” అన్నాడు కామేశం. శాంతమ్మ విచారమంతా దిగిపోయింది. ఆమె తమ ఇంటో ఉన్న చెంబూ, తప్పేలా వగైరాలన్నీ గోతాలలో వేసి, పాత్రసామగ్రీ, పప్పులూ, ఉప్పూ, బియ్యమూ, చింతపండూ దగ్గిరనుంచీ తన పుట్టింటికి రవాణాచేసింది. కామేశం, భార్య యిచ్చిన సరుకులన్నీ బండినిండా వేసుకుని, తాను కూడా ఎక్కి బయలుదేరాడు. అయితే అతను అత్తవారూరు పోలేదు, తన చెల్లెలుండే ఊరు వెళ్ళాడు. అతను నాలుగు రోజులపాటు అక్కడే ఉండి, చెల్లెలికి ఇల్లు మళ్ళీ కట్టించి, తన భార్య పంపిన వస్తువులతో వాళ్ళకు మళ్ళీ కాపరం ఏర్పాటు చేశాడు. ఈలోగా సావిత్రి భర్త కూడా తిరిగి వచ్చి, తన బావమరిది చేసిన సహాయానికి కృతజ్ఞత చెప్పుకున్నాడు. శాంతమ్మ ఆ రోజూ, మర్నాడూ భర్త కోసం ఎదురుచూసి, అతను రాకపోయే సరికి, తానే పుట్టింటికి బయలుదేరి వెళ్ళింది. తన పుట్టింటి వాళ్ళ ఇల్లు కాలిపోలేదు. వాళ్ళు చెట్టుకింద కాపరం చెయ్యటం లేదు. తన భర్త అక్కడికి రాలేదు. \" ఇల్లు కాలిపోయిందని ఎవరే నీకు చెప్పిందీ? కలగన్నావా ఏం?\" అని శాంతమ్మను తల్లీ, తండ్రి కోప్పడ్డారు. వాళ్ళు నాలుగు రోజులుండమని బలవంతం చేస్తు న్నా వినకుండా శాంతమ్మ పిల్లలను వేసుకుని ఇంటికి తిరిగొచ్చింది. కామేశం అప్పటికి ఇంటికి వచ్చి ఉన్నాడు. \"మీరెక్కడి కెళ్ళారు? మీరు తీసుకు పోయిన వస్తువులన్నీ ఏం చేశారు?” అని శాంతమ్మ భర్త నడిగింది. \"ఏం చెప్పమంటావు? మీ వాళ్ళ ఊరు వెళ్ళే దారిలో వేలకు వేలు కాకులు వచ్చి పడి నే నెక్కిన బండిని ఎగర గొట్టేసుకు పోయాయి. ప్రాణాలు దక్కించుకుని ఇల్లు చేరుకున్నాను,\" అన్నాడు కామేశం. \"కాకు లేమిటి? బండిని ఎగర గొట్టేసుకు పోవట మేమిటి? మీ కేమన్నా మతి పోయిందా ఏం?” అన్నది శాంతమ్మ. \"అంతా కలికాలం! ఆ మధ్య ఎలుక లొచ్చి మన ఊరి మీద పడి వంట కూడా చేసుకోనిచ్చాయి కావు, చూడూ! అలాగే!” అన్నాడు కామేశం. భర్త ఆడిన నాటకం ఆమెకు అర్థమయింది. అటు తరవాత ఆమె కాస్త బుద్ధిగా మసులుకుంటూ వచ్చింది.",
            "book_page_end": 42
        },
        {
            "title": "చూశాను ! చూశాను !",
            "book_page_start": 43,
            "pdf_page_start": 55,
            "pdf_page_end": 57,
            "author": "వి. సుదర్శనం",
            "genre": "నీతి కథ, మతపరమైనది",
            "moral": "నిజమైన నిష్ఠ (భక్తి) కేవలం ఆచారాలకే పరిమితం కాదు, అది అదృష్టాన్ని తెస్తుంది, చివరికి నాస్తికుడిని కూడా మార్చగలదు.",
            "keywords": [
                "నాస్తికుడు",
                "భక్తి",
                "నిష్ఠ",
                "విభూతి",
                "ఈశ్వర ప్రసాదం",
                "బంగారం"
            ],
            "characters": [
                "నాస్తికుడు",
                "సాంబుడు (శివభక్తుడు)",
                "ఉద్దీపుడు (కొడుకు)",
                "నాస్తికుడి భార్య"
            ],
            "locations": [
                "ఊరు",
                "శివాలయం",
                "చెట్టు"
            ],
            "content": "ఒక ఊళ్ళో ఒక నాస్తికు డుండేవాడు. దేవుడు లేడనీ, దైవభక్తి గల వాళ్ళందరూ మోసగాళ్ళనీ ఆయన నమ్మకం. ఆయన భార్యా, ఉద్దీపు డనే కొడుకూ కూడా ఆయన లాగే నాస్తికులు. ఒకసారి నా స్తికుడి చంటిబిడ్డకు జబ్బు చేసింది. మందులూ, మాకులూ ఇచ్చారు గాని పని చేసినట్టు లేదు. నాస్తికుడి పొరు గున ఉండే సాంబుడనే శివభక్తుడు శివాలయం నుంచి ఇంత విభూతి తెచ్చి చంటి బిడ్డకు రాచి, \"భయపడకండి. జబ్బు నిమ్మళిస్తుంది.” అన్నాడు. అతను అన్నట్టుగానే మర్నాటికి బిడ్డ జబ్బు నయమయింది. \"విభూతి మహత్తు వల్ల జబ్బు నయ మయిందని నేను నమ్మను. ఆదివర కిచ్చిన మందులే పని చేశాయి,\" అన్నాడు నాస్తి కుడు సాంబుడితో. \"ఏదైతేనేం లెండి? జబ్బు నయం కావటమే మనకు కావలిసింది,” అన్నాడు సాంబుడు. నాస్తికుడి కొడుకైన ఉద్దీపుడికి మాత్రం ఈ సంఘటనతో దేవుడి యందు నమ్మకం కుదిరింది. వాడిక్కూడా సాంబు డిలాగే ఉదయానే వెళ్ళి, స్నానం చేసి, గుడిలో శివుడికి మొక్కి, ఇంత విభూతి రాచుకుని రావాలనున్నది. కాని అలా చేస్తే తండ్రి కొడతాడని భయం. అందుచేత వాడు సాంబుణ్ణి సలహా అడిగాడు. \"భక్తినిష్ఠ మనస్సులో ఉంటే చాలు. విభూతి పూసుకోవటం ముఖ్యం కాదు. నిష్ఠ అంటే ఏమిటంటే ఒక నియమం. భస్మం ధరించిన ఒక భక్తుడి ముఖం చూస్తే గాని భోజనం చెయ్యనని ఒక నియమం పెట్టుకుని, దాన్ని అతిక్రమించ కుండా నడుచుకుంటే అదే నిష్ఠ,” అని సాంబుడు ఉద్దీపుడికి సలహా ఇచ్చాడు. అది మొదలు ఉద్దీపుడు ప్రతి ఉద యమూ ఆలయం నుంచి విభూతి రేఖలతో తిరిగి వచ్చే సాంబుడి ముఖం చూసి గాని పచ్చి మంచినీళ్ళు కూడా ముట్టేవాడు కాడు. సాంబుడు పొరిగింటివాడే గనక ఉద్దీపుడి నిష్ఠ చక్కగా సాగింది. కొన్నాళ్ళయాక ఒకరోజు సాయంకాలం సాంబుడు ఉద్దీపుడికి తటస్థపడి, \"నిష్ఠ ఏమైనా అవలంబించావా?” అని అడిగాడు. \" అవలంబించానండీ. మీరు చెప్పినట్టే ఒక భక్తుడి ముఖం చూసి గాని ఏమీ తినటం లేదు. నిష్ఠ అవిఘ్నంగా సాగు తున్నది,” అన్నాడు ఉద్దీపుడు. \"మంచిది. నీకు మేలు కలుగుతుంది. అలా శివాలయానికి పోదాం పద,” అన్నాడు సాంబుడు. ఇద్దరూ శివాలయం దాకా వెళ్ళారు గాని, ఉద్దీపుడు ఆలయంలోకి రాననీ, శివుడికి మొక్కటం తనకు చేతగాద నీ చెప్పి, సాంబుడు తిరిగి వచ్చిన దాకా ఆలయం వెనక ఉన్న చెట్ల కింద నిలబడ్డాడు. వాడు చెట్టుమాను మొదట్లో పరధ్యానంగా కాలి బొటనవేలితో మట్టి కెలుకుతుంటే ఏదో గట్టిగా తగిలింది. అదేమైవుంటుందా అని ఉద్దీపుడు తీసి చూస్తే మకిలపట్టి ఉన్న బంగారుకాసు. సాంబుడు ఆలయం నుంచి బయటికి రాగానే వాడా కాసును అతనికి చూపించి, తన కది చెట్టు మొదల్లో దొరికిందని తెలిపాడు. \"చూశావా, నీ నిష్ఠ అప్పుడే ఫలిస్తున్నది!\" అన్నాడు. సాంబుడు. అతనా కాసును శ్రద్ధగా పరీక్షిస్తే అది చాలాకాలం నాటిదని తెలిసింది. అది దొరికిన చోట పెద్ద నిధే ఉండవచ్చు నని అతనికి తోచి, ఆ చెట్టు గుర్తుంచుకున్నాడు. మర్నాడు సాంబుడు మరింత చీకటి తోనే బయలు దేరి ఆ చెట్టు కింద చాలా సేపు తవ్వగా కొంత లోతున రెండు బిండెలు, మూతలు మాటినవి, ఒక దాని మీద ఒకటి పెట్టి ఉండటం కనబడింది. సాంబుడు వాటిని పైకి ఎత్తి, గొయ్యి పూడ్చేసి, బిందె లను ఇంటికి తీసుకు పోదా మనుకుంటూం డగా, ఒక చెట్టు చాటునుంచి ఉద్దీపుడు తొంగి చూసి, \"చూశాను! చూశాను!\" అని వెళ్ళిపోసాగాడు. ఉద్దీపుడు చూశానన్నది బిందెలను కాదు, సాంబుడి ముఖాన్ని. ఆ రోజు మామూలు వేళకు సాంబుడి ముఖం కని పించక పోయేసరికి వాడు సాంబుణ్ణి వెతు క్కుంటూ చెట్లలోకి వచ్చాడు. కాని సాంబుడు, బిందెల రహస్యం ఉద్దీ పుడికి తెలిసిపోయిందని భయపడి, ఒక బిందె వాడికిచ్చి, \"ఈశ్వర ప్రసాదం ! ఒక బిందె నాకూ, ఇంకొకటి నీకూ!” అన్నాడు. అయితే ఈశ్వర ప్రసాదం ఇద్దరికీ సమంగా దక్కలేదు. సాంబుడి బిందెనిండా చిల్లపెంకులే. ఉద్దీపుడి బిందెలో నూరు బంగారు కాసులున్నాయి! ఉద్దీపుడికి ఆ కాసుల బిందె ఈశ్వర ప్రసాదంగా దొరికిందని తెలియగానే వాడి తండ్రినాస్తికత్వం వదిలేసి భక్తుడైపోయాడు.",
            "book_page_end": 45
        },
        {
            "title": "ఓర్వలేనివాడు",
            "book_page_start": 46,
            "pdf_page_start": 58,
            "pdf_page_end": 60,
            "author": "చందమామ బృందం",
            "genre": "నీతి కథ",
            "moral": "ఓర్వలేనితనం, ఇతరులకు కీడు తలపెట్టడం వల్ల ద్రోహం చేసినవాడికే నష్టం, శాస్తి జరుగుతుంది.",
            "keywords": [
                "ఓర్వలేనితనం",
                "పూర్ణయ్య",
                "అన్నమయ్య",
                "కోతులు",
                "దొంగతనం",
                "కర్మఫలం"
            ],
            "characters": [
                "అన్నమయ్య",
                "పూర్ణయ్య",
                "కరణంగారు",
                "కోతులు"
            ],
            "locations": [
                "గ్రామం",
                "సంత"
            ],
            "content": "ఒక గ్రామంలో అన్నమయ్య అనే పేదవా డొకడు ఉండేవాడు. అతనికి ఇల్లూ వాకిలీ లేదు, చుట్టపక్కాలు లేరు. ఒంటరిగాడు, చాలా మంచివాడు. ఎవరే పని చెప్పినా చేసిపెడుతూ, చిన్నా పెద్దా అన్న విచక్షణ లేకుండా అందరితోనూ మంచిగా మాట్లా డుతూ, అందరి చేతా మంచి వాడనిపించు కుంటూ ఉండేవాడు. ఏ ఇల్లాలో ఇంత పెడితే తిని, ఎవరి పంచలోనో పైపంచె పరుచుకుని నిద్రపోతూ, నిర్విచారంగా కాలం వెళ్ళబుచ్చుతున్నాడు అన్నమయ్య. అన్నమయ్యంటే ఊళ్ళో ఆబాలగోపా లానికీ ఇష్టమేగాని ఒక్క పూర్ణయ్య అనే వాడికి మాత్రం చాలా కసిగా ఉండేది. పూర్ణయ్య కాస్త కలిగినవాడు. తనకు ఏవో చీకులూ, చింతలూ ఉండటమూ, అన్నమయ్యకు ఎప్పుడూ ఏ చింతా లేక పోవటమూ, అందరూ వాణ్ణి భట్రాజులల్లే పొగడటమూ చూసి పూర్ణయ్య ఓర్చలేక పోయాడు. అన్నమయ్య మీద ఏదైనా ఒక అభాండం వేసి, నలుగురిచేతా వాణ్ణి తిట్టిం చాలని పూర్ణయ్యకు మహా కోరికగా ఉండేది. కాని అందుకు ఎటువంటి అవకాశమూ దొరకనే లేదు పూర్ణయ్యకు. ఒకసారి ఏదో పండగ వచ్చింది. పూర్ణయ్య పండగకు బట్టలు కొనుక్కుందా మనుకుని, కొంత డబ్బు జేబులో వేసుకుని పెందలాడే సంతకు బయలుదేరాడు. ఊరు దాటగానే అన్నమయ్య కనిపించాడు. \"ఎక్కడికిరా, అన్నమయ్యా?” అని పూర్ణయ్య అడిగాడు. \"కరణంగారు సంతలో సామాన్లు కొనుక్కు రమ్మన్నారు. అందుకు వెళు తున్నాను,” అన్నాడు అన్నమయ్య. \" నేనూ సంతకే పోతున్నా.. తోడుగా నడుద్దాం పద,\" అన్నాడు పూర్ణయ్య. ఇద్దరూ కలిసి దారే నడిచేటప్పుడు పూర్ణయ్య బుర్రలోకి ఒక దురాలోచన వచ్చింది. ఆ ఆలోచన ప్రకారం చేస్తే అన్నమయ్యను ఊళ్ళోవాళ్ళచేత తిట్టించ వచ్చు ననుకున్నాడు. అన్నమయ్య మీద కసి తీర్చుకోవటానికి ఇటువంటి అవకాశం మళ్ళీ దొరకదని అతనికి తోచింది. ఎండ నడినెత్తికి వచ్చాక పూర్ణయ్య అన్నమయ్యతో, \" ఇంక పోవలిసిన దూరం ఎంతో లేదు. ఈ చెట్ల నీడన కాస్సేపు నడుము వాలుద్దాం,\" అన్నాడు. అన్నమయ్యకు కూడా ఆ ఆలోచన నచ్చింది. వాడు తన పై పంచె చెట్లనీడన పరిచి పడుకుని, నిర్విచారప్రాణి కావటం చేత వెంటనే గాఢనిద్రలో ముణిగాడు. పూర్ణయ్య చల్లగా అతడి జేబులోంచి డబ్బు తీసి తన జేబులో పెట్టుకున్నాడు. పూర్ణయ్య ఈ పని దురాశతో చేసినది కాదు. అన్నమయ్య సంతలో కరణంగారి సామాన్లు కొనలేకపోయి చివాట్లు తింటాడు. కొందరైనా వాడికి దొంగతనం అంటగట్టు తారు. అన్నమయ్యకు ఒక వేళ తన మీద అనుమానం తగిలినా తనకు దొంగతనం అంటగట్టటానికి సాహసించడు. అన్నమయ్య నిద్రపోతూండగానే తాను వెళ్ళిపోతే తన మీద అనుమానం కలిగే అవకాశం ఉన్నది. అందుచేత సంత దాకా వాడితో కలిసే వెళ్ళి అక్కడ చీలిపోవటం మంచి దనుకుని, పూర్ణయ్య కూడా నడుము వాల్చాడు. కొద్దిసేపట్లో అతనికీ నిద్రపట్టింది. వాళ్ళు పడుకున్న చోట చెట్టుమీద రెండు కోతులున్నాయి. పూర్ణయ్య అన్నమయ్య జేబులో నుంచి డబ్బుతీయటం అవి గమనిం చాయి. కోతిబుద్ధి గనక, పూర్ణయ్య నిద్ర పోగానే, ఒక కోతి చెట్టు దిగి వచ్చి పూర్ణయ్య జేబులో ఉన్న డబ్బంతా తీసి అన్నమయ్య జేబులో పెట్టి పైకి ఎక్కిపోయింది. గొప్ప పని చేసినట్టు కోతులు నవ్వుకున్నాయి. తరవాత కాస్సేపటికి అన్నమయ్యా, పూర్ణయ్యా కూడా ఒకేసారి విద్రలేచి, బయల్దేరుదా మనుకుంటే, బయల్దేరుదా మనుకున్నారు. ఇద్దరూ సంత చేరుకోగానే పూర్ణయ్య, \"ఇక నీ పని నువు చూసుకో, నా పని నేను చూసుకుంటాను,” అని జారుకున్నాడు. అతను ఒక బట్టల దుకాణానికి వెళ్ళి పంచెలచాపులు రెండు బేరం చేసి, డబ్బు ఇవ్వటానికి జేబులో చెయ్యిపెడితే జేబు ఖాళీగా ఉన్నది! అన్నమయ్య కరణంగారికి కావలిసిన సరుకులన్నీ కొని, జేబులో చూసుకుంటే, కరణంగారిచ్చిన డబ్బు కాక ఇంకా చాలా ఉన్నది. వాడు దానితో తనకు బట్టలు కొనుక్కుని ఊరికి తిరిగి వెళ్ళిపోయి, కరణంగారితో, \"ఇవాళ నా అదృష్టం ఏం చెప్పను? ఎట్లా వచ్చిందో నా జేబులోకి బోలెడంత డబ్బు వచ్చింది! పండక్కి బట్టలు కొనుక్కున్నాను!” అన్నాడు. పూర్ణయ్య వట్టి చేతులతో కాళ్ళీడ్చు కుంటూ గ్రామానికి తిరిగి వచ్చాడు. తన డబ్బు పోయిందని అతను ఎవరితోనూ చెప్పలేదు, అన్నమయ్య వంటి వాడికి ద్రోహం తలపెట్టినందుకు తనకు మంచి శాస్తి అయిందనుకుని ఊరుకున్నాడు.",
            "book_page_end": 48
        },
        {
            "title": "కృష్ణావతారం",
            "book_page_start": 49,
            "pdf_page_start": 61,
            "pdf_page_end": 68,
            "author": "చందమామ బృందం",
            "genre": "పౌరాణికం",
            "moral": "ధర్మం, ప్రేమ పక్షాన నిలబడినప్పుడు, ఎంతటి బలమైన శత్రువులైనా ఓడిపోక తప్పదు.",
            "keywords": [
                "కృష్ణుడు",
                "రుక్మిణి",
                "బలరాముడు",
                "జరాసంధుడు",
                "శిశుపాలుడు",
                "రుక్మిణి అపహరణం",
                "మహాభారతం"
            ],
            "characters": [
                "కృష్ణుడు",
                "రుక్మిణి",
                "నారదుడు",
                "సాత్యకీ",
                "బలరాముడు",
                "ఉగ్రసేన మహారాజు",
                "దారకుడు",
                "శిశుపాలుడు",
                "జరాసంధుడు",
                "భీష్మకుడు",
                "శక్రదేవుడు",
                "అక్రూరుడు",
                "దంతవక్త్రుడు",
                "కృతవర్మ",
                "పౌండ్రక వాసుదేవుడు",
                "రుక్మి"
            ],
            "locations": [
                "కుండిన పురం",
                "విదర్భదేశం",
                "ద్వారక",
                "నర్మదాతీరం"
            ],
            "content": "రుక్మిణికి మర్నాడు జరగనున్న వివాహం గురించి చెప్పి నారదుడు వెళ్ళిపోగానే, కృష్ణుడు తన వారితో, \"నారడమహాముని మన శ్రేయస్సు కోరి చెప్పిన మాటలు మీ రంతా విన్నారు కద! ఇంక ఆలస్యం దేనికీ? పనికి ఉపక్రమించుదాం- వెంటనే బయలుదేరి కుండిన పురానికి పోదాం. మీ మీ వాహనాలనూ, సేనలనూ ఆయత్తం చేసుకోండి. బలగం బయలుదేరేటప్పుడు ముందు సాత్యకీ, మధ్యలో బలరాముడూ, చివరలో ఉగ్రసేన మహారాజూ ఉండేటట్టు చూడండి. నేను దారకుణ్ణి వెంట తీసు కుని, సమస్తమైన ఆయుధాలతో సహా ముందు వెళ్ళి, ఆ శిశుపాలుడూ, రుక్మీ, జరాసంధుడూ మొదలైన వాళ్ళ సంగతి అంతు చూసి, రుక్మిణిని సంపాదించు కుంటాను,” అన్నాడు. ప్రయాణ దుందుభి మోగించారు. యాదవులందరూ ఆర్భాటంగా ప్రయాణ సన్నాహాలు చేశారు. కృష్ణుడు తృప్తిపడి, తనను తాను చక్కగా అలంకరించుకుని రథంలో బయలుదేరాడు. అతను పెళ్ళికొడుకు లాగా, మహా వైభ వంతో ప్రయాణం చేసి, విదర్భదేశం చేరి, కుండిన పురాన్ని చేరబోతూండగా, రుక్మిణి తండ్రి అయిన భీష్మకుడు ఎదురు వచ్చి, ఆదరించి, నగరం బయట ఉన్న విడిధికి తీసుకుపోయి, అతిథి మర్యాదలన్నీ చేశాడు. పెళ్ళికి వచ్చిన రాజులందరూ కృష్ణుణ్ణి చూసి రకరకాలుగా మాట్లాడుకున్నారు. \"శిశుపాలుడు కృష్ణుడికి మేనత్త కొడు కేగా? అతని పెళ్ళిగదా అని చూడ వచ్చి ఉంటాడు,” అన్నారు కొందరు. \" అదంతా ఏమీ లేదులే. ఈ కృష్ణుడికి జరాసంధ శిశుపాలు లంటే ఏ మాత్రమూ పడదు. అటువంటి వాడు ఎందుకు వచ్చి నట్టు?” అన్నారు మరి కొందరు. \"అన్నట్టు, ఆ రుక్మిణికి కృష్ణు డంటే చాలా ప్రేమ అని చెప్పుకున్నారే?” అన్నారు మరి కొందరు. యాదవుల నందరినీ వెంట బెట్టుకుని కృష్ణుడు వచ్చాడని వినగానే రుక్మిణికి, వేసవి ఎండలకు తెగ కాలి ఉన్న భూమి మీద వర్షం పడినంతగా పరమానంద మయింది. \"నన్నీ కష్టాల నుంచి ఉద్ద రించటానికే కృష్ణుడు వచ్చాడు, అందుకు సందేహ మేమీ లేదు. నా జన్మ నిజంగా తరించింది, నా కోరిక ఈడేరింది. అతన్ని ఎప్పుడు కళ్ళ చూస్తానో!” అనుకున్నదామె. ఆమె కృష్ణుణ్ణి గురించి రకరకాలుగా ఊహించుకో నారంభించింది; చెలికత్తెలతో అతని కథలు మళ్ళీ మళ్ళీ చెప్పింది; ఆమెలో ముందుండిన దైన్యమంతా పోయి కొత్త కళ వచ్చింది. కృష్ణుడు కూడా మిగిలిన విషయా లేవీ పట్టించుకోక రుక్మిణిని గురించిన ఆలోచన లలో ముణిగిపోయాడు. ఆమెను తాను ఎలా చూస్తాడు? ఆమెను ఎలా అపహరిస్తాడు ? తనకు అడ్డపడే శత్రువులు నందరినీ ఎలా ఎదుర్కుంటాడు? ఇంతకూ ఆమెకు తన మీద మనస్సున్నదని విన్న మాట నిజమో కాదో ఎలా తెలుసుకోవటం? \"ఏమైనా కానీ, ఆమె నా కేసి ఆపేక్షగా చూసిందో, దేవతలు అడ్డపడేదిగాక, ఆమెను తప్పక సంపాదిస్తాను,\" అనుకున్నాడతను. తెల్లవారింది. తేనెటీగలు పద్మాల మీదికి ముసిరాయి. చక్రవాకాలకు గుడ్డి తనం పోయింది. హంసలు కొలనుల్లో విహరించ సాగాయి. కలువలు ముడుచుకు పోయాయి. సూర్యోదయమయింది. కృష్ణుడు కాల కృత్యాలు తీర్చుకుని, చక్కగా అలంక రించుకుని, తన పరివారాన్ని వెంట బెట్టు కుని, విడిది నుంచి రథం మీద బయలు దేరాడు. రుక్మిణిని చూడాలన్న కోరిక అతన్ని తీవ్రంగా ఆవేశించింది. రాజసౌథంలో రుక్మిణిని చెలికత్తెలు చక్కగా అలంకరించి ముస్తాబు చేశారు. అలంకరణ పూర్తి కాగానే ఆమె ఒక బంగారు పల్లకీలో ఎక్కి, చెలికత్తెలు వెంట రాగా, నగరం వెలపల ఉండే గౌరీదేవిని అర్చించి రావటానికి బయలుదేరింది. ఆమె ఆలయం దగ్గిర పల్లకి దిగి, లోపలికి చెలి కత్తెల మధ్య నడిచి వెళ్ళి, దేవికి మొక్కి, \"తల్లీ, నాకు కృష్ణుడే భర్త అయేటట్టు అనుగ్రహించు,” అని ప్రార్థించింది. రుక్మిణి గౌరిఆలయం నుంచి బయటికి వచ్చే సమయానికి కృష్ణుడు అక్కడికి వచ్చి, మొట్ట మొదటిసారిగా ఆమెను చూశాడు. ఆమె అప్పుడే పాలసముద్రం నుంచి పైకి వచ్చిన లక్ష్మిలాగా అతనికి కన బడింది. బ్రహ్మసృష్టిలో అంతటి సౌందర్య వతి మూడు లోకాలలో చూసినా ఉంటుం దని అతనికి తోచలేదు ఆమెను గురించి విన్నదానితో కలిగిన ఉద్రేకాన్ని ఎలాగో భరించాడు గాని, ఆమెను కళ్ళ ఎదట చూస్తూ ప్రేమోద్వేగాన్ని నిగ్రహించు కోవటం అతనికి సాధ్యంగా కనబడలేదు. రుక్మిణిని తన దాన్ని చేసుకోవటానికి తగిన చోటూ, సమయమూ దైవికంగా అత నికి కలిసి వచ్చాయి. ఇలాంటి అవకాశాన్ని పోగొట్టు కోవటం అవివేకం అని అతను తనలో అనుకున్నాడు. ఇదే సమయంలో రుక్మిణి కూడా కృష్ణుణ్ణి మొదటిసారిగా చూసింది. అతనే కృష్ణుడని చెలికత్తె లామెకు చెప్పారు. ఆమె అతని కేసి ఒళ్ళంతా కళ్ళు చేసుకుని చూసింది. అంతకాలమూ తాను విడవకుండా ధ్యానం చేస్తున్నవాడు అకస్మాత్తుగా తన కళ్ళ ముందు కనిపించేసరికి ఆమెకు ఆశ్చ ర్యమూ, కంపమూ, ఆనందమూ ఒకే సారిగా కలిగాయి. ఆమె కళ్ళు చల్లగా చెమ్మ గిల్లాయి. సమాధిస్థితి లోకి వెళ్ళి పోయిన యోగిలాగా ఆమె తనను తానే మరచి పోయింది. ఆమె అలా అయిపోవటం చూసి చెలికత్తెలు భయపడ్డారు. అంతలో బలరాముడు వచ్చి కృష్ణుణ్ణి కలుసుకున్నాడు. కృష్ణుడు తాను చేయ దలచిన పనిని గురించి తన అన్నకు సంగ్ర హంగా చెప్పి, రుక్మిణిని అమాంతంగా కౌగలించుకుని, ఎత్తి తెచ్చి తన రథం మీద పెట్టాడు. రుక్మిణి చెలికత్తెలు కంగారు పడ్డారు. సమీపంలో ఉండే భటులు కృష్ణుడి మీదికి రాసాగారు. బలరాముడు చెట్టొకటి పీకి, మీదికి వచ్చే రథాలనూ, ఏనుగులనూ, గుర్రాలనూ, సైనికులనూ చావమోది, చెల్లా చెదరు చేశాడు. ఈ ఆర్భాటం విని, ఉగ్రసేనుడూ, సాత్యకీ, శతద్యుమ్నుడూ, విదూరథుడూ, ప్రసేనజిత్తు మొదలైన యదువృష్టి భోజాం ధక వీరులు తమ తమ బలాలతో వచ్చి బలరాముడికి అండగా నిలబడి, కృష్ణుడితో, \" నువ్వా పిల్లను తీసుకుని ద్వారకకు వెళ్ళి పో. ఇక్కడ ఉండే వాళ్ళందరి సంగతీ మేము చూసుకుంటాం,” అన్నారు. వీరంతా యుద్ధానికి సిద్ధపడుతూ ఉంటే, రుక్మిణి అంగరక్షకులైన భటులలో చావగా మిగిలిన వాళ్ళు వెళ్ళి, రుక్మిణి అప హరణం గురించి భీష్మకుడికి, జరాసంధు డికి, శిశుపాలుడికి, వారి వెంట వచ్చిన రాజులకూ తెలిపారు. అందరూ ఈ వార్త విని ఆశ్చర్యపడుతూ, \"ఇంతమంది మహా యోధు లిక్కడ ఉండగా కృష్ణు డింత పని చేశాడే! వాడి కెంత పొగరు, ఎంత సాహసం, ఎంత ధైర్యం!\" అనుకున్నారు. జరాసంధుడు కోపంతో దహించుకు పోతూ, కళ్ళ నిప్పులు రాల్చుతూ, '' ఒక గొల్లవాడి కొడుకు మహా జగదేక వీరుడల్లే వచ్చి నా ప్రయత్నమంతా పాడు చేశాడు. నేను నా సేనతో సహా బయలుదేరి వెళ్ళి వాడి మీద దాడి చెయ్యబోతున్నాను. ఇష్ట మైతే మీరు కూడా సహాయం రండి,\" అని మిగిలిన వారితో అన్నాడు. సముద్రమే కోటగా గల ద్వారకలో ప్రవేశించినా సరే, కృష్ణుణ్ణి అతడి బంధువుల నందరినీ హత మార్చి, ద్వారకను ధ్వంసం చేసి, రుక్మిణిని తెస్తానని ఆ జరాసంధుడు ప్రతిజ్ఞ చేశాడు. పౌండ్రక వాసుదేవుడు జరాసంధుణ్ణి వారిస్తూ, \"నీ భృత్యుణ్ణి నే నుండగా నీ కెందుకు శ్రమ? నేను వెళ్ళి, ఆ కృష్ణుణ్ణి ముక్కలు ముక్కలుగా నరికి, అడవి పక్షు లకు ఆహారంగా వేస్తాను. భూమి మీద ఇద్దరు వాసుదేవు లెలా ఉంటారు? ఈ పొర పాటు సరి చెయ్యటానికీ, నీకు ఆనందం చేకూర్చటానికి గొప్ప అవకాశం నాకు దొరి కింది. ఇంకేం కావాలి?” అన్నాడు. అంతలోనే శిశుపాలు డొక పెద్ద పరిఘ చేత- బట్టి నిలబడి, అందరూ వినేటట్టుగా, \"ఆగండి! ఎవరూ కదలవద్దు! ఈ అప మానం నాది. పెళ్ళి చేసుకుందామని ఉబలాటంతో వచ్చి చివర కిలా భంగపాటు పొందిన వాణ్ణి నేను. ఈ ఒక్క పరిఘతోనే ఆ కృష్ణుణ్ణి, మిగిలిన యాదవులనూ రూపు మాపి, జరాసంధుడి భృత్యుడుగా గొప్ప కీర్తి సంపాదించుకుంటాను. నిజంగా క్షత్రియుడైనవాడు మరొకడి భార్య కోసం ఇలా ఆశపడతాడా? ఈ యాదవ గోత్రీ కుడు చాలా హీనుడై ఇలా చేశాడు. వాడు పెరిగినది వావివరసాలేని పశువుల మధ్య. అందుచేత, కృష్ణుణ్ణి చంపి రుక్మిణిని తీసుకు రావటం నా పని,” అన్నాడు తరవాత జరాసంధుడు మొదలైన రాజు లందరూ, కవచాలు ధరించి, రథా లెక్కి, యుద్ధసన్నద్దులయారు. అదే విధంగా సేన లన్నీ భేరీలూ, శంఖాలూ మొదలైన వాద్యాలు మోగించుకుంటూ ఆట్టహాసంగా బయలుదేరాయి. త్వరలోనే వారు, రథం మీద రుక్మిణిని ఉంచుకుని పోతున్న కృష్ణుణ్ణి, అతని వెనకగా పోతున్న యాదవ సేనలనూ చేర వచ్చారు. బలరాముడు మొదలైన యాదవ వీరులు తమ సేనలను ఆవి, జరాసంధుడి బలా లతో యుద్ధం ప్రారంభించారు. యాదవ సేన చిన్నది, జరాసంధుడి సేనలు పెద్దవి. అయినా జరాసంధుడి సేనలోనే హెచ్చుగా రక్తపాతం జరిగింది. ఉభయ పక్షాల వీరులూ ద్వంద్వ యుద్ధాలు చేశారు. సాత్యకీ, జరాసంధుడూ మహా దారుణమైన యుద్ధం చేశారు. శక్రదేవుడూ, అక్రూరుడూ కలిసి దంతవక్త్రుడితో యుద్ధం చేశారు. శిశుపాలుడు ముగ్గురు యాదవ వీరులతో ఒకేసారి పోరాడాడు. కృతవర్మకూ పౌండ్రక వాసుదేవుడికి యుద్ధం జరిగింది. అందరి కన్న బలరాముడు మహా భయం కరంగా శత్రునాశనం చేశాడు. అవతలి పక్షాన జరాసంధుడు కూడా చాలా దారు ణంగా యుద్ధం చేశాడు. చివరకు బల రాముడే అతన్ని గదా యుద్ధంలో మూర్ఛ పోగొట్టాడు. వెంటనే జరాసంధుణ్ణి అతని సారధి రథం మీద పెట్టుకుని, దూరంగా తీసుకుపోయాడు. అది చూసి సేనలు పలా యనం సాగించాయి. ఆ పారిపోయే వాళ్లను సాత్యకి మరింత తరిమాడు. సాత్యకి శంఖం పూరించటం విని కృష్ణుడు, జరా సంధుడు పారిపోయినట్టు గ్రహించి, తన పాంచజన్యాన్ని ఊదాడు. కృష్ణుడు రుక్మిణిని ఎత్తుకుపోతున్నా డన్న వార్త విని జరాసంధుడు మొదలైన రాజులు తమ విడిది నుంచి సైన్యాలతో సహా బయలుదేరే సమయంలోనే, రాజ భవనంలో ఉన్న రుక్మి కూడా ఆ వార్త విని. మండిపడి, యుద్ధంలో కృష్ణుణ్ణి చంపి, రుక్మిణిని తీసుకురాకుండా తిరిగి నగరంలో అడుగు పెట్టనని తన తండ్రి ఎదటా, బంధువుల ఎవటా శపథం చేసి, గదుడూ, కైశికుడూ మొదలైన యోధులనూ, సేనలనూ వెంటబెట్టుకుని, యుద్ధ ్నద్ధుడై బయలుదేరాడు. అతనితో బాటు దక్షిణ దేశాల రాజులు కూడా ఉన్నారు. వారికి కృష్ణుడి రధం నర్మదాతీరం వెంబడి ఒంటరిగా నడుస్తూ అంత దూరాన కనిపించింది. రుక్మి మిగిలిన వారందరినీ వెనకనే వదిలేసి, అతి వేగంగా తన రథాన్ని తోలించి, కృష్ణుడి రథానికి ఎదురు వెళ్ళి, \"ఎక్కడికి 'పోతావురా, గొల్లవాడి కొడకా! ఇతరుడి భార్యను అపహరించే వాడా! నేను రుక్మిని! విదర్భరాజు కొడు కును! ప్రాణాలు దక్కించుకో దలిస్తే రుక్మిణిని తక్షణం వదిలెయ్యి, లేదా నాతో యుద్ధం చెయ్యి\" అంటూ కృష్ణుడి పైన బాణవర్షం కురిపించాడు. కృష్ణుడు క్షణంలో అతని సారధిని చంపి, అతని శరీరం నిండా బాణాలు గుచ్చాడు. రుక్మి దుస్థితి చూసి దక్షిణదేశపు రాజులు తమ మిత్రుణ్ణి కమ్ముకుని కృష్ణుడితో యుద్ధానికి పూనుకున్నారు. కృష్ణుడికీ, వారికీ మధ్య తీవ్రమైన యుద్ధం జరిగింది. కొంత సేపటికి రుక్మి తిరిగి బలం తెచ్చుకుని, మరొక రధం మీద వచ్చి, కృష్ణుడిపై తల పడ్డాడు. 'కృష్ణుడు అతని రొమ్ము లో దిగే లాగు మూడుబాణాలు కొట్టి, రుక్మిని మూర్ఛపోగొట్టాడు. నేల మీద స్పృహ తప్పి పడిపోయిన అన్నను చూసి రుక్మిణి కృష్ణుడి రథం మీద కూలబడిపోయి, దుఃఖించసాగింది. కృష్ణుడు రుక్మిణిని కౌగలించుకుని, ఓదార్చి, రుక్మిని ఏమీ చేయనని అభయ మిచ్చి, రథాన్ని తిరిగి వెనక్కు తిప్పించి, తన నగరానికి బయలుదేరాడు.",
            "book_page_end": 56
        },
        {
            "title": "అరణ్యపురాణం",
            "book_page_start": 57,
            "pdf_page_start": 69,
            "pdf_page_end": 72,
            "author": "చందమామ బృందం",
            "genre": "సాహసం, జంతు కథ",
            "moral": "స్నేహితుల మధ్య సహాయం అత్యవసరం. ప్రతికూల పరిస్థితుల్లో కూడా ధైర్యంగా తెలివిగా పోరాడి విజయం సాధించాలి.",
            "keywords": [
                "మౌగ్లీ",
                "బాఘీర",
                "భాలూ",
                "కావా",
                "మర్కటులు",
                "కొండచిలువ",
                "సాహసం"
            ],
            "characters": [
                "మౌగ్లీ",
                "బాఘీర",
                "భాలూ",
                "కావా (కొండచిలువ)",
                "మర్కటులు",
                "హాథీ (ఏనుగు)"
            ],
            "locations": [
                "ప్రాకారం",
                "శిథిలాలయం",
                "అరణ్యం",
                "నీళ్ళ తొట్టె"
            ],
            "content": "ప్రాకారం కింద ఉన్న, శిథిలమైన అగడ్తలో కూర్చుని కావా, బా ఘీ రా ఆ మేఘాన్నే చూస్తున్నారు. మందగా ఉన్న మర్కటులతో తలపడటం' అపాయ మని ఆ ఇద్దరికీ- తెలుసు. \"నేను పడమటి గోడ వద్దకు పోయి నేల వాలున జారి వస్తాను. మర్కటులు నా మీద వందల సంఖ్యలో పడే అవకాశం లేదు. అయితే—” అన్నాడు కావా. \"నాకు తెలుసు. భాలూ ఇక్కడ ఉంటే ఎంతో బాగుండేది. కాని ఏం చేస్తాం? చంద్రుడికి ఆ మబ్బు అడ్డం రాగానే నేను మిద్దె మీదికి పోతాను,” అన్నాడు బాఘీర. “వేట సాగాలి,\" అంటూ కావా పడమటి గోడ కేసి పాకుతూ వెళ్లిపోయాడు. చంద్రుడికి మబ్బు అడొచ్చింది. బాఘీర చడీ చప్పుడూ కాకుండా మిద్దె మీదికి ఎక్కి వచ్చి, మౌగ్లీ చుట్టూ మూగిన కోతుల మీద పడి, ఎడాపెడా బాదసాగాడు. మర్కటులు కోపంతోనూ భయంతోనూ హాహాకారాలు చేశారు. \"ఒక్కడే ఉన్నాడు! చంపండి, చంపండి!” అని ఒక మర్కటుడు కేక పెట్టాడు. కోతులు తుట్టెలు తుట్టెలుగా బాఘీర మీద వచ్చిపడి, రక్కటమూ, కొ ర క ట మూ, ఏకటమూ, లాగటమూ ప్రారంభించారు. అయిదారుగురు మర్క టులు మౌగ్లీని గట్టిగా పట్టుకుని, చలవ రాతి మంటపం కప్పు మీదికి ఈడ్చుకు పోయి, అందులోని కంత నుంచి లోపలికి తోసేశారు. \"అక్కడే ఉండు. నీ మిత్రులను చంపేసి వచ్చి నీతో ఆడుకుంటాం — ఈ లోపుగా విషపు పురుగులు నిన్ను చంపెయ్యకుండా ఉంటే!\" అన్నారు. మర్కటులు మౌగ్లీతో. మౌగ్లీ పాము భాషలో, \"మనమూ మనమూ ఒకటే!\" అన్నాడు. మండపం లోపల ఉండే చెత్తాచెదారం మధ్యగా ఏవో పాకుతున్న చప్పుడూ, బు సకొడుతున్న చప్పుడూ వినవచ్చింది. \"పడగలు దించండి!\" అని ఒక అర డజను పాముకంఠాలు పలికాయి. \"కద లకు, తమ్ముడూ, మమ్మల్ని తొక్కగలవు!\" అన్నాయా కంఠాలు మౌగ్లీతో. చెక్కడపు గోడల రంధ్రాలలో నుంచి బయటికి చూస్తూ, వీలయినంత నిశ్చలంగా నిలబడి, బయట బాఘీరతో సాగే యుద్ధాన్ని ఆలకించాడు మౌగ్లీ మర్కటులు మూకుమ్మడిగా వచ్చి బాఘీర మీద పడి అరుస్తూ, గుంజుతూ కిచకిచలాడుతూ పెనగు లాడుతున్నారు. బాఘీర మెలికలు తిరిగి పోతూ తన శత్రువుల నుంచి తనను కాపాడుకొనటానికి ప్రాణాలరచేత పెట్టుకుని పోరాడుతున్నాడు. బాఘీర ఒంటిగా రాడనీ, భాలూ ఎక్కడో సమీపంలోనే ఉండాలనీ మౌగ్లీ అను కున్నాడు. అతను గొంతెత్తి, \"నీళ్ళ తొట్టెల కేసి దొర్లు, బాఘీరా. నీళ్ళ తొట్టెల్లోకి దూకెయ్యి,” అని కేక పెట్టాడు. మౌగ్లీ కేక పెట్టటం వినగానే, అతను క్షేమంగా ఉన్నాడని తెలిసి, బాఘీరకు కొత్త ధైర్యం వచ్చింది. అతను ఎడా పెడా దెబ్బలు తీస్తూ, ఒక్కొక్క అంగుళమే నీళ్ళ తొట్టెల కేసి పోసాగాడు. ఇంతలో, అరణ్యానికి సమీపంగా ఉన్న గోడ శిథిలాల దగ్గిర నుంచి భాలూ యుద్ధ హుంకారం వినబడింది. భాలూ, పాపం, తనకు సాధ్యమైనంత వేగంగానే వచ్చి చేరాడు. \" వచ్చేశాను, బాఘీరా! పై కెక్కే స్తున్నాను! ఈ వెధవ రాళ్ళు కాళ్ళ కింద నిలవకుండా ఉన్నాయి ! ఆగండిరా, మర్క టాధములారా!” అంటూ భాలూ మిద్దె మీదికి వచ్చేశాడు. అతను పైన కనబడటమే వ్యవధానంగా మర్కటులు మబ్బులాగా అతన్ని కమ్మేసి, మాయం చేశారు. భాలూ దొరికిన మర్క టుణ్ణల్లా తన ఇనప కౌగిట్లో నొక్కేశాడు. నీటిలో ఏదో పెద్దరాయి పడిన చప్ప డయింది. బాఘీర నీటి తొట్టెలోకి దూకేసి నట్టు మౌగ్లీ అర్థం చేసుకున్నాడు. మర్క టులు అతన్ని ఇక అందుకోలేరు. వాళ్ళు నీళ్ళమడుగు చుట్టూ మూగి, తల మాత్రం నీటి పైకి పెట్టి ఆయాసంతో రొప్పుతున్న బాఘీర కేసి చూస్తు న్నారు—బాఘీర భాలూకు సాయం వచ్చే పక్షంలో అంతు కనుక్కోవాలని ! కావా ఆఖరు క్షణంలో పారిపోయినట్టు అనుమానం తగిలి బాఘీర పాములను అభయం కోరసాగాడు. ఆ కేక విని భాలూకు, ఒక వంక మర్కటులతో సతమతమవు తున్నా కూడా, నవ్వాగ లేదు. అయితే కావా పారిపోలేదు. పడమటి గోడ పై భాగానికి చేరటానికి అతనికి ఇంత సేపు పట్టింది. అతను గోడ పై అంచును అందుకుని, అతి భారమైన తన శరీరాన్ని పైకి చేదుకొనేటప్పుడు గోడలోని గండశిల వదులై కిందికి పడిపోయింది. ఆ గోడ పై భాగం నుంచి కోతులున్న చోటికి వాట మైన పల్లుడు! కావాకు అది ఎంతో ఉప యోగం. కావా తన శరీరం ప్రతి అంగు ళమూ సరయిన పొంకంలో ఉన్నదీ లేనిదీ చూసుకునేందుకు ఒకటి రెండుసార్లు తల నుంచి తోక దాకా మెలికలు తిప్పి, చాచి చూసుకున్నాడు. భాలూతో యుద్ధం చేసే మర్కటులు యుద్ధం చేస్తున్నారు. బాఘీర ఉన్న నీళ్ల తొట్టె చుట్టూ ఉన్న మర్కటులు కోలా హలంగా అరుస్తున్నారు. గబ్బిలాలు \"మాంగ్\" పైన ఎగురుతూ, కింద జరిగే దంతా అరణ్యవాసులకు వ్యాఖ్యానించి చెబు తున్నాడు. అరణ్యవాసులు యుద్ధ వివరా లను ఆసక్తితో ఆలకిస్తున్నారు. హాథీ గట్టిగా ఘీంకారం కూడా చేశాడు. అరణ్యంలో అక్కడక్కడా ఉండే మర్కటులు నిద్ర లేచి, మూకలు మూకలుగా చెట్లమార్గాల, శిథిలాలలో ఉన్న తమ వారికి అండగా పోరాటంలో పాల్గొనటానికి బయలుదేరి వస్తున్నారు. చుట్టుపక్కల అనేక మైళ్ళ మేర నిద్రపోయే పక్షులు మేలుకున్నాయి. కావా తానున్న ఎత్తు నుండి బాణంలాగా దూకుతూ వచ్చాడు. అతను తలతో ఏ ప్రాణిని గాని మీటినప్పుడు అతని బరువైన శరీరం ఆ దెబ్బకు అంతులేని శక్తి నిస్తుంది. అది గునపం పోటే. నాలుగైదు అడుగుల కొండచిలువ మనిషి రొమ్మును తలతో మోటించిందంటే మనిషి అమాంతం కూలి పడిపోతాడు. కావా ముప్ఫై అడుగుల నిడివి గల కొండచిలువ! కావా మొదటి పోటు భాలూ పైన మూగిన మర్కటుల మధ్య తగిలింది. మరి రెండో పోటుకు ఆస్కారమే లేదు. \"కావా! కావా! పరిగెత్తండి! పరిగెత్తండి!” అని కేకలు పెడుతూ మర్కటులు చెల్లా చెదరుగా పారిపోయారు. కావా ఏ నాటివాడు ! అతన్ని గురించి ఎన్నో తరాల మర్కటులు పెద్దవాళ్ళ నుంచి ఎన్నో కథలు విన్నారు. కావా చీకటి దొంగ! వాడు నిశ్శబ్దంగా కొమ్మ వెంబడి పాకి వచ్చి, ఎంత లావు మర్కటుణ్ణయినా పొట్టన బెట్టుకోగలడు! చెట్టు మీద ఒక ఎండు కొమ్మలాగా ఉండిపోయి, మోస గించ గలడు! వాడి శక్తికి అవధి ఏమిటో తెలిసిన మర్కటుడు గాని, వాడికి దొరికి ప్రాణాలతో బయటపడిన మర్కటుడు గాని లేడు. అందుచేత మర్కటులు చెల్లాచెదు రుగా పారిపోయి, గోడలూ, గొబ్బెలూ, ఇళ్ళ కప్పులూ ఎక్కేశారు.",
            "book_page_end": 60
        },
        {
            "title": "ప్రపంచపు వింతలు",
            "book_page_start": 61,
            "pdf_page_start": 73,
            "pdf_page_end": 73,
            "author": "చందమామ బృందం",
            "genre": "విశేషాలు",
            "moral": "N/A",
            "keywords": [
                "ఈజిప్టు",
                "డండర ఆలయం",
                "ఫరావోలు",
                "ప్రాచీన నిర్మాణం",
                "క్లియొపాత్రా"
            ],
            "characters": [
                "క్లియొపాత్రా",
                "ఫరావోలు"
            ],
            "locations": [
                "ఈజిప్టు"
            ],
            "content": "ఈజిప్టులోని ప్రాచీన నిర్మాణాలలో ఇది ఒకటి. ఈ ఆలయపు చావడిలో 24 స్తంభాలున్నాయి. ఈ కట్టడాన్ని, ఈజిప్టు పాలకులైన ఫరావోలు క్రీస్తుకు పూర్వం మొదటి శతాబ్దిలో నిర్మించారు. ఇది అంతగా శిథిలం కాకుండా ఇప్పటికీ నిలిచి ఉన్నది. ఈ ఆలయం గోడమీద క్లియొపాత్రా బొమ్మ ఉన్నది.",
            "book_page_end": 61
        }
    ],
    "statistics": {
        "total_stories": 15,
        "author_counts": {
            "'చ క్ర పాణి'": 1,
            "చందమామ బృందం": 7,
            "కె. ఉమామహేశ్వరరావు": 1,
            "ఎ. వి. రమణారావు": 1,
            "సి. కె. సుగుణవతి": 1,
            "జి. సూర్యకుమారి": 1,
            "ఆర్. వెంకటాచారి": 1,
            "పి. వాణి": 1,
            "వి. సుదర్శనం": 1
        },
        "genre_counts": {
            "సంపాదకీయం": 1,
            "చరిత్ర": 1,
            "నీతి కథ": 2,
            "సాహసం, జానపదం": 1,
            "బేతాళ కథ": 1,
            "హాస్యం, నీతి కథ": 1,
            "కుటుంబ కథ, నాటకీయం": 1,
            "కుటుంబ కథ, భావోద్వేగం": 1,
            "హాస్యం": 1,
            "కుటుంబ కథ, నీతి కథ": 1,
            "నీతి కథ, మతపరమైనది": 1,
            "పౌరాణికం": 1,
            "సాహసం, జంతు కథ": 1,
            "విశేషాలు": 1
        }
    }
}
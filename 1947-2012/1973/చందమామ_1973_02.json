{
    "book_id": "చందమామ_1973_02",
    "stories": [
        {
            "title": "పరువుతక్కువ సంబంధం",
            "book_page_start": 2,
            "pdf_page_start": 6,
            "pdf_page_end": 8,
            "author": "పి. అనంతకృష్ణశర్మ",
            "genre": "నీతి కథ",
            "moral": "నిజాయితీ, అంకితభావం, పరుల పట్ల గౌరవం తమ అదృష్టాన్ని నిర్ణయిస్తాయి.",
            "keywords": [
                "నిజాయితీ",
                "అదృష్టం",
                "నిస్వార్థం",
                "సేవ",
                "పరువు"
            ],
            "characters": [
                "రాముడు",
                "జమీందారు",
                "జమీందారు కుమార్తె",
                "వృద్ధుడు"
            ],
            "locations": [
                "జమీందారు ఇల్లు",
                "ఆరణ్యం సమీపంలోని మైదానం",
                "పట్టణం"
            ],
            "content": "ఒక జమీందారుకు నలుగురు కుమార్తెలు. వాళ్ళకు పెళ్ళి యీడు వచ్చాక ఆయన ఒక్కొక్కరికీ ఘనమైన సంబంధం చూసి, అల్లుడు ఇల్లరికం ఉండే షరతు మీద పెళ్ళిళ్ళు చేశాడు.\nజమీందారు నాలుగో కుమార్తె వంతు వచ్చింది. చిన్నతనం నుంచీ తమ ఇంటనే పెరిగి చాకిరి చేసే రాముడు అనే అనాధను తప్ప మరొకరిని చేసుకోనని ఆ పిల్ల పట్టు బట్టింది. జమీందారుకు ఇది ఏ మాత్రమూ ఇష్టంలేదు. అయినా ఆయన తన ఆఖరు కుమార్తెను రాముడికిచ్చి పెళ్ళి చేసి, ఆమెతో, “నీ భర్తను నేను ఇల్లరికం ఉంచు కోను. నువు వెళ్ళి వాడితోబాటు విడిగా కాపరం చెయ్యి. నీ యిష్టం నెరవేర్చాను గాని, నీ మూలంగా నీ అక్కలకూ, వాళ్ళ భర్తలకూ అవమానం చెయ్యలేను.\" అని చెప్పాడు.\nఈ సంగతి వింటూనే రాముడు పారి పోయాడు. తన మూలంగా జమీందారు కూతురు దాసీ దాని స్థానానికి దిగజారటం అతనికి ఇష్టంలేకపోయింది. తాను కూడా తన అదృష్టాన్ని వెతుక్కుని, అది తనకు దొరికిననాడు తన భార్య పరువుగా జీవించే టట్టు చూడాలనే రాముడి ఉద్దేశం.\nఈ ఉద్దేశంతో రాముడు మర్నాడు మధ్యాన్నందాకా ఆగకుండా నడిచి, ఒక పట్టణం సమీపంలో ఆరణ్యం మధ్య నున్న పెద్ద మైదానాన్ని చేరుకున్నాడు.\nఆ మైదానంలో పెద్ద ఆవుల మంద మేస్తున్నది. ఒక చెట్టు నీడన కూర్చుని ఒక వృద్ధుడు అన్నం మూట విప్పుకుంటూ రాముడికి కనిపించాడు.\nఅంతలోనే మందలో ఒక చూడి ఆవు తన్నుకోసాగింది. విప్పిన అన్నం మూటను అలాగే వదిలేసి వృద్ధుడు ఆ ఆవు వద్దకు\nవెళ్ళి, ఆది ఈనిన దాకా ఉండి, చెయ్య వలసినదంతా చేశాడు. వృద్ధుడు అలా వెళ్ళ గానే అన్నం మూట దగ్గిరికి కాకులూ, కుక్కలూ రాసాగాయి. రాముడు వాటిని తరిమేసి, వృద్ధుడు చేతులు కడుక్కుని వచ్చినదాకా ఆ మూటకు కాపలాకాశాడు.\n“నా భోజనం కుక్కలపాలూ, కాకుల పాలూ కాకుండా కాపాడి చాలా మంచి పని చేశావు. ఎవరు నువు? ఎక్కడినుంచి వస్తున్నావు?\" అంటూ వృద్ధుడు రాముణ్ణి ప్రశ్నలు వేశాడు.\n\" బతుకు తెరువు కోసం వెతుక్కుంటూ పోతున్నాను. నాకు ఒక వూరు అంటూ లేదు. నా కెవరూ లేరు,” అన్నాడు రాముడు.\nవృద్ధుడు రాముడికి తన భోజనంలో కొంత పెట్టి, తన సంగతి అంతా చెప్పాడు.\nఆ వృద్ధుడికి వంద ఆవుల మంద ఉన్నది. ఆ ఆవులు తప్ప ఆయనకు వేరే పిల్లలు లేరు. ఆవులను కాయటానికి మనుషులను పెట్టుకుంటే, వాళ్ళు ఆవు లను అమ్మేసి డబ్బు చేసుకుని, తప్పి పోయాయని చెప్పారట. వాళ్ళతో వేగలేక తన మందను ఆయన తానే కాస్తున్నాడు.\n“మీరు ఈ వయసులో సుఖంగా కూర్చోక ఆవులను కాయటం ఏమిటి? ఆవుల సేవా, మీ సేవా కూడా నేనే చూస్తాను. మీకు తోచినది ఇయ్యండి.\" అన్నాడు రాముడు.\nఅందుకు వృద్ధుడు సమ్మతించి రాముణ్ణి . పనిలో పెట్టుకున్నాడు. ఆవులను ఫాలు పితకటమూ, పాలు అమ్మి డబ్బు తేవ టమూ, మందను మేతకు తీసుకుపోయి ఇంటికి చేర్చటమూ రాముడే చెయ్యసాగాడు.\nరెండు వారాలు రాముణ్ణి గమనించిన మీదట వాడు నిజాయితీ గలవాడని వృద్ధు డికి తెలిసిపోయింది. ఆయన రాముడితో, \" నీకు నేనే మంచి సంబంధం చూసి పెళ్ళి చేస్తాను,\" అన్నాడు.\n\"లేదండీ, నాకు పెళ్ళి అయింది. ధనం సంపాదించటానికని ఇలా బయలు దేరాను.\" అంటూ రాముడు జరిగినది ఏదీ దాచకుండా వృద్ధుడికి చెప్పాడు.\nవృద్ధుడు అంతా విని, \"అలాటప్పుడు నువు ఇంతకన్న మంచి పని చూసుకోక పోయావా? నా దగ్గిర పని చేస్తే నీ కేమి గిట్టుబాటు అవుతుందీ?\" అన్నాడు.\nరాముడు నవ్వి నేను ఇంతకన్న రాబడి వచ్చే పని ఏం చెయ్యగలను, బాబూ? డబ్బు వస్తే అదృష్టంగా రావాలి గాని, నేను పెద్దగా డబ్బు సంపాదించే శక్తి గల వాణ్ణి కాను. బుద్ధి తెలిసినప్పటి నుంచీ ఇలాటి పనులే చేస్తున్నాను. అదీగాక ఇల్లు వదిలినాక మొట్టమొదటగా మీ చేతి అన్నం తిన్నాను. మిమ్మల్ని సుఖపెట్టటమే నాకు పదివేలు ఆనిపించింది.\" అన్నాడు.\nవృద్ధుడు మాట్లాడలేదు.\nకొన్నాళ్ళు గడిచాక ఆయన రాముడితో, \" ఒరే నాయనా, ఆవులకు కొత్త పాక వేస్తే బాగుంటుంది. ఈ రాత్రికి నేను గుర్తులు పెట్టిన చోట గుంజలకు గోతులు తవ్వు. తరవాత పని రేపు చూద్దాం.\" అన్నాడు.\nఆ రాత్రి వృద్ధుడు పడుకున్న తరవాత రాముడు గోతులు తవ్వాడు. రెండు గోతు లలో ధనపు బిందెలు దొరికాయి. రాముడు వాటిని లోపల పెట్టి, తెల్లవారగానే వృద్ధు డికి ఇచ్చేశాడు.\nవృద్ధుడు వాటిని చూసి, “ నువు ఎదురు చూస్తున్న అదృష్టం నీకు కలిసి వచ్చింది గదా, వాటిని తీసుకుని నీ భార్య వద్దకు వెళ్ళక పోయావా?\" అని రాముడితో అన్నాడు. అవి ఆయన కావాలని పెట్టిన బిందెలే.\nమీ సొత్తు నా అదృష్టం ఎలా ఆవు తుంది, బాబూ?\" అన్నాడు రాముడు.\n\"లేదు లేరా, నా ఆస్తికంతకూ నువే వారసుడివి. ఈ డబ్బుతో జమీందారు అల్లు డివి కాగలిగితే తీసుకుపో. లేదంటావా, నీ భార్యను ఇక్కడికి తీసుకు వచ్చి సుఖంగా ఉండు. నువే నా కొడుకువు. నీ భార్యే నా కోడలు అనుకుంటాను.\" అన్నాడు వృద్ధుడు.\nరాముడు వెళ్ళి తన భార్యను వెంట బెట్టుకుని తిరిగి వచ్చి, వృద్ధుడి ఆస్తికి వారసుడై సుఖంగా జీవించాడు.",
            "book_page_end": 4
        },
        {
            "title": "భాగ్యదేవత - దరిద్రదేవత",
            "book_page_start": 5,
            "pdf_page_start": 9,
            "pdf_page_end": 11,
            "author": "చందమామ బృందం",
            "genre": "జానపద కథ",
            "moral": "దారిద్య్రాన్ని దూరంగా ఉంచి, నిజాయితీతో కష్టపడితే అదృష్టం తప్పక లభిస్తుంది. ఇతరుల పట్ల అసూయ పడితే వినాశనం తప్పదు.",
            "keywords": [
                "దారిద్య్రం",
                "భాగ్యదేవత",
                "నిధి",
                "అసూయ",
                "నమ్మకం"
            ],
            "characters": [
                "తమ్ముడు",
                "అన్న",
                "భాగ్యదేవత",
                "దరిద్రదేవత",
                "పెద్ద మనిషి"
            ],
            "locations": [
                "గ్రామం",
                "పొలాలు",
                "దక్షిణపు కొండలు",
                "ఊబి",
                "పట్టణం"
            ],
            "content": "ఒక గ్రామంలో ఇద్దరు అన్నదమ్ములు ఉండేవారు. అన్న భాగ్యవంతుడు. తమ్ముడు దరిద్రుడు.\nఒక ఏడు అన్న పొలాలలో కోతలు పూర్తి ఆయాయి. ఆ పొలాలలో తమ్ముడు కాపలా కాస్తున్నాడు. అతను ఒక కుప్ప పక్కన కూర్చుని తన దీనస్థితిని గురించి ఆలోచిస్తూ ఉండగా. ఎక్కడి నుంచో ఒక స్త్రీ తెల్ల బట్టలు కట్టుకుని, పొలమంతా తిరుగుతూ, రాలిన కంకులను ఏరి గడ్డికి అంటిస్తూ అతనికి కనిపించింది.\nఆమె సమీపంగా రాగానే, తమ్ముడు లేచివెళ్ళి. ఆమె చెయ్యి పట్టుకుని, \" ఎవరమ్మా నువూ? ఇక్కడ నీకేం పని?\" అని అడిగాడు.\n.. \"నేను నీ అన్న భాగ్యదేవతను. రాలి పోయిన కంకులు వృధా పోకుండా గడ్డికి అంటిస్తున్నాను,\" అన్నదామె.\n\"అలాగా? అయితే మరి నా భాగ్య దేవత ఎక్కడ ఉన్నది?\" అని తమ్ముడు ఆమెను అడిగాడు.\n\"ఆ కనిపించే దక్షిణపు కొండల అవతల ఉన్నది,” అంటూ ఆమె అదృశ్యమైంది.\nవెంటనే తమ్ముడు తన భాగ్యదేవత కోసం వెతుక్కుంటూ వెళ్ళటానికి నిశ్చ యించుకున్నాడు. అతను తన గుడిసెకు వెళ్ళి. తన కున్న కొద్దిపాటి ఆస్తిని మూట గట్టుకుని బయలుదేరబోయాడు.\nఅంతలో పొయ్యి వెనక నుంచి దరిద్ర దేవత లేచి అతని వద్దకు వచ్చి, పెద్ద పెట్టున శోకాలు పెట్టి ఏడుస్తూ. \"నన్నిక్కడ వదిలిపెట్టి పోతావా? నన్ను కూడా నీ వెంట తీసుకు వెళ్ళు,\" అన్నది.\nచాలా దూరం వెళ్ళాలనీ, ఆమె అసలే అర్భకురాలనీ, నడవలేదనీ తమ్ముడు చెప్పి చూశాడు గాని, లాభం లేకపోయింది.\nచివరకు అతను, \" సరే, అలాగే తీసుకు పోతాను. ఈ సీసాలో ప్రవేశించు. నా వస్తు వులతో పాటు నిన్ను కూడా పట్టుకు పోతాను,'' అన్నాడు.\nదరిద్రదేవత చిన్నదైపోయి సీసాలో ప్రవే శించింది. తమ్ముడు ఆ సీసాకు గట్టిగా బిరడా బిగించి, ఇంటి నుంచి బయలు దేరాడు. దారిలో అతనికి ఒక చోట ఊబి తగిలింది. దరిద్రదేవత ఉన్న సీసాను అతను ఆ ఊబిలో లోతుగా కూరి, దరిద్ర దేవతను వదిలించుకుని, ప్రయాణం సాగించాడు.\nఅతను దక్షిణపు కొండలను దాటి ఒక పట్టణం చేరుకున్నాడు. అక్కడ ఒక పెద్ద మనిషి తమ్ముడికి పని ఇవ్వటానికి ఒప్పు కున్నాడు.\n\" నాకు నేలమాళిగ ఒకటి తవ్వి పెట్టాలి. అయితే నీకు నేను జీతం ఏమీ ఇయ్యను. కాని తవ్వేటప్పుడు నీకు ఏ నిధి నిక్షేపాలు దొరికినా అవి నీవే,\" అన్నాడు ఆ పెద్ద మనిషి.\nతమ్ముడు అందుకు ఒప్పుకుని నేల మాళిగ తవ్వనారంభించాడు. ఒక గంట సేపైనా తవ్వాడో లేదో అతనికి కొంత బంగారం దొరికింది. పెద్ద మనిషి ఆ బంగారం తనదే అని చెప్పినప్పటికీ, త మ్ము డు అందులో సగం ఆ పెద్ద మనిషికి ఇచ్చేశాడు.\nఇంకా తవ్వుతూ పోగా నేల అడుగున ఒక కొట్టం లాటిది బయటపడింది. దానిలో బంగారు నాణాలూ, మణులూ కుప్పలు పోసి ఉన్నాయి. వాటితోబాటు ఒక పెద్ద పెట్టె కూడా ఉన్నది. అందులో నుంచి ఎవరో, \"పెట్టె తెరు! పెట్టె తెరు!'' అని అరవటం అతనికి వినిపించింది.\nతమ్ముడు పెట్టె మూత పై కెత్తాడు. అందులో నుంచి ఒక స్త్రీ పైకి వచ్చింది. ఆమె కూడా తెల్లబట్టలు ధరించి ఉన్నది.\n“నువు ఎవరు ?\" అని తమ్ముడు ఆమెను అడిగాడు.\n\" నేను నీ భాగ్యదేవతను. నా కోసమే కద నువు వెతుకుతున్నావు? ఇకనుంచీ నేను నిన్నూ, నీ కుటుంబాన్నీ వదలకుండా కని పెట్టుకుని ఉంటాను.\" అన్నది ఆమె. వెంటనే ఆమె అదృశ్యమయింది.\nనేల అడుగున దొరికిన నిధిని తమ్ముడు పెద్ద మనిషికి చూపించి అతడితో సమంగా పంచుకున్నాడు.\nఇప్పుడు తమ్ముడు కోటీశ్వరుడైనాడు. కాని అతను తాను పూర్వం అనుభవించిన దారిద్ర్యాన్ని మరిచిపోక, తన గ్రామానికి తిరిగి వచ్చినాక, కనిపించిన దరిద్రుల కందరికీ సహాయపడుతూ రాసాగాడు.\nఒకనాడు అన్నదమ్ము లిద్దరూ వీధిలో కలుసుకున్నారు. తమ్ముడు అన్నను కౌగ లించుకుని, తన ఇంటికి తీసుకు వచ్చి, జరిగినదంతా సవిస్తరంగా చెప్పాడు. అతను తన అన్నను చాలా రోజులు తన ఇంటనే ఉంచుకుని విందులుకుడిపి, వెళ్ళిపోయే టప్పుడు అతనికీ, అతని భార్యకూ, పిల్లలకూ విలువగల కానుకలు ఇచ్చి పంపేశాడు.\nతమ్ముడి ఐశ్వర్యం చూసి అన్న సహించలేక అసూయపడ్డాడు. దరిద్ర దేవతను తిరిగి తమ్ముడి మీదికి పంపకం చెయ్యాలని అతనికి దుర్బుద్ధి పుట్టింది.\nఅన్న తన తమ్ముడు చెప్పిన ఊబి వద్దకు వెళ్ళి. ఎంతోసేపు శ్రమపడి వెతికి, తమ్ముడు పాతిపెట్టిన సీసాను పైకి తీసి, బిరడా తెరిచాడు.\nమరుక్షణమే సీసా నుంచి దరిద్రదేవత పైకి వచ్చి అన్నను వాటేసుకున్నది; \"నువు ఎంత పుణ్యాత్ముడివి ! నాకు ఈ మేలు చేసి నందుకు నిన్ను ఎన్నటికీ విడిచిపెట్టను. బతికి ఉన్నంత కాలమూ నీ వెంటనే ఉంటాను,\" అన్నది.\nఅన్న ఆమెను తిరిగి పాతి పెట్టాలని చూశాడు, నదిలో ముంచుదామనుకున్నాడు. కాని అతని ప్రయత్నాలేవీ కొనసాగలేదు.\nదారిలో అతన్ని దొంగలు దోచి, తమ్ము డిచ్చిన కానుకలు కాజేశారు. అతను ఇంటికి చేరేసరికి అతని ఇల్లూ, గాదెలూ, వాములూ తగలబడిపోయి ఉన్నాయి. అతని పొలా లలో పంట వరద వచ్చి కొట్టుకుపోయింది. అతను సర్వనాశనం అయిపోయాడు.",
            "book_page_end": 7
        },
        {
            "title": "అమరవాణి",
            "book_page_start": 8,
            "pdf_page_start": 12,
            "pdf_page_end": 12,
            "author": "సత్త్వవంతులు",
            "genre": "ప్రేరణ/పద్యాలు",
            "moral": "నత్త్వవంతులైన మహాత్ములకు సాధనాలు ముఖ్యం కాదు, వారిలోని శక్తి (తేజస్సు) ముఖ్యమైనది.",
            "keywords": [
                "తేజస్సు",
                "శక్తి",
                "మహాత్ములు",
                "విజయం",
                "సాధనం"
            ],
            "characters": [],
            "locations": [],
            "content": "1\nసింహ శ్శిశు రవి నిపతతి మదమలినకపోలభిత్తిమ గజేసు,\nప్రకృతి రియం సత్త్వవతాం న ఖలు వయ స్తేజసాం హేతుః.\n[పిల్లగా ఉండి కూడా సింహం మదపుటేనుగుల కుంభస్థలాల పైకి దూకుతుంది. సత్త్వ వంతుల ప్రతిభకు వయసుతో నిమిత్తం లేదుకదా!]\n2\nరధస్యైకం చక్రం, భుజగనమితా స్సప్తతురగా,\nనిరాలంబో మార్గః, చరణవికల స్సారథిరపి,\nరవి ర్యాత్యే వాంతం ప్రతిది నమపారస్య, నభసః ;\nక్రియాసిద్ధి స్సత్త్వే భవతి మహతాం నోపకరణే.\n[ఒంటి చక్రంగల రథమూ, పాములే కళ్ళాలూ, ఆధారంలేని దారి, కుంటిసారథి (అనూరుడు) కలిగి కూడా సూర్యుడు అంతులేని ఆకాశంలో ప్రయాణం చేస్తున్నాడు. నత్త్వవంతులయిన మహాత్ములకు సాధనాలు కావాలా?]\n3\nవిజేతవ్వా లంకా, చరణతరణీయో జలనిధిః,\nవిపక్షః పౌలస్త్యో, రణభువి సహాయాశ్చ కపయః,\nపదాతి ర్మర్త్యోసౌ సకలమవధీ ద్రాక్షసకులం;\nక్రియాసిద్ధి స్సత్త్వే భవతి మహతాం నోపకరణే.\n[జయించవలసినది లంకాపురి, కాలినడకన సముద్రం దాటాలి, శత్రువు రావణాసురుడు, సహాయులు కోతులు, తాను (రాముడు) మానవమాత్రుడు, అయినా రాక్షససమూహాన్ని చంపేశాడు. సత్త్వవంతులైన మహాత్ములకు సాధనాలు కావాలా?]",
            "book_page_end": 8
        },
        {
            "title": "యక్షపర్వతం",
            "book_page_start": 9,
            "pdf_page_start": 13,
            "pdf_page_end": 20,
            "author": "చందమామ బృందం",
            "genre": "సాహస కథ",
            "moral": "ఇతరుల తగాదాలలో జోక్యం చేసుకోకుండా, తమ లక్ష్యాన్ని సాధించడానికి ప్రయత్నించాలి. దుర్మార్గానికి, క్రౌర్యానికి మంచితనం పనికిరాదు.",
            "keywords": [
                "శిధిలనగరం",
                "మాంత్రికుడు",
                "పూజారిణి",
                "ఖడ్గవర్మ",
                "జీవదత్తుడు"
            ],
            "characters": [
                "ఖడ్గవర్మ",
                "జీవదత్తుడు",
                "వృద్ధ మాంత్రికుడు",
                "పూజారిణి (గురుద్రోహిణి)",
                "జడలభూతం",
                "శిష్యులు"
            ],
            "locations": [
                "శిధిల భవనం/నగరం",
                "వింధ్య పర్వత ప్రాంతాలు",
                "అరణ్యం",
                "నదీ తీరం"
            ],
            "content": "[ ఖడ్గ జీవదత్తులు సింహాన్ని మరొక శిధిల భవనంలోకి తరిమి, ఆ ప్రాంతం నుంచి బయటపడేందుకు దారి వెతుక్కుంటూ బయలుదేరారు. వాళ్ళకు ఒక గదిలో చాలా ధాన్యం బస్తాలు కనిపించినై. వాటికి వాళ్ళు నిప్పుపెట్టారు. అంతలో పక్కగది నుంచి అరుపులు వినిపించినై. వాళ్ళు వెళ్ళి చూడగా ఒక వృద్ధుడు కనిపించాడు. తరవాత —]\nఖడ్గ జీవదత్తుల్ని చూస్తూనే ఆ వృద్ధుడు, \" ఎవరు మీరు? దొంగ పూజారిణి శిష్యుల్లా లేరే? ఎవరైతే నేం, నన్ను రక్షిం చండి. పక్క గదిలో ధాన్యం కాలిపోతున్న దిలా వుంది! ఆ వేడికి నేను బంధించబడి వున్న గోడ వేడెక్కి నా శరీరం కాలు తున్నది,” అన్నాడు.\nదత్తుడు వృద్ధుణ్ణి సమీపించి, దండంతో అతడికి కట్టి వున్న ఇనపగొలుసులను విర గ్గొట్టి, అతణ్ణి బయటికి తీసుకువచ్చాడు.\nవృద్ధుడు ఆత్రంగా చుట్టూ ఓ మారు కలయ చూసి, \"ఎన్నాళ్ళ తర్వాత నాకు తిరిగి స్వేచ్ఛ కలిగింది! ఆ దొంగ పూజా రిణి యింకా యీ శిధిలనగరంలో ఆధి కారం చెలాయిస్తున్నదా? మీ రెవరు?\" అని అడిగాడు.\n“కొంచెం వుంటే మొత్తం గది కప్పే, లోపలికి కూలి పడుతుంది!\" అంటూ జీవ “ మే మెవరం అయితేనేం, నువు చెప్పే ఆ పూజారిణి శిష్యులం మాత్రం కాదు. వింధ్యపర్వత ప్రాంతాలకు ఒక గొప్ప పని మీద బయలుదేరి దారిలో చిన్నా పెద్ద ఆటం కాల్లో, ఆపదల్లో చిక్కుకుని, యిక్కడికి చేరాం. నీ మాటలు వింటూంటే నువ్వే యిక్కడి అసలు పూజారివనీ, యిప్పుడు గద్దె ఎక్కి కూర్చున్న పూజారిణే నిన్నీ చీకటి గదిలో బంధించిందనీ తెలుస్తున్నది. అవునా? \" . అని ప్రశ్నించాడు జీవదత్తుడు.\n\" జరిగిందదే! ఆ నీచురాలు యిప్పటికి యిరవైఏళ్ళ క్రితం యింత బాలికగా నాకు అరణ్యంలో దొరికింది. తెచ్చి సాకాను. ఎన్నో విద్యలూ - మంత్రశాస్త్రం అంతా బోధించాను. కాని, ఏ మాత్రం కృతజ్ఞత లేకుండా రెండేళ్ళక్రితం, ఒక భయంకర కాళరాత్రి వేళ, పెద్ద ఉరుములూ, మెరు పులతో కుండపోతగా వర్షం కురుస్తున్న సమయంలో....\"\nజీవదత్తుడు వృద్ధ మంత్రవేత్త మాటలకు అడ్డు వచ్చి, \" మీ గత చరిత్ర అంతా వినే తీరుబాటు మాకు లేదు. పూజారిణి బారి నుంచి బయటపడి అరణ్యం చేరాలని చూస్తున్నాం. ఆవిడ మమ్మల్ని పట్టుకునేం దుకు శిష్యగణంతో బయలుదేరే వుంటుంది! మీ రిక్కడే వుంటారా లేక యీ కూలి పోతున్న కొంపల్లో నుంచి విశాల ప్రపం చంలోకి పోయే మార్గం చూపి, మా వెంట అరణ్యం చేరుతారా? ముందు ఆ సంగతి చెప్పండి,\" అన్నాడు.\n\"పగ తీర్చుకోకుండా ఆ దొంగ పూజా రిణిని హతం చెయ్యకుండా నే నిక్కణ్ణుంచి కదలను. నన్ను యీ 'స్థితిలో చూస్తే, నా పాత శిష్యులు కొందరు తప్పక నా పక్షం అవుతారు. వాళ్ళ సాయంతో ఆ కృతఘ్ను రాల్ని పట్టుకుని ముక్కలు ముక్కలుగా నరికి కాకులకూ, గద్దలకూ ఆహారంగా వేస్తాను.\" అన్నాడు ముసలి మాంత్రికుడు పళ్ళు కొరుకుతూ.\nఆ మాటలకు ఖడ్గవర్మ అయిష్టంగా తలా డిస్తూ, \"జీవా! ఇక మన దారిన మనం పోవటం మంచిది. ఈ మాంత్రికుల్నీ, పూజా రుల్నీ ఒకళ్ళగొంతు ఒకళ్ళు కోసుకోనీ!” అంటూ బయలుదేరాడు.\nజీవదత్తుడు. అతడితోబాటు కదిలి వృద్ధ మాంత్రికుడితో, '\" ఆ దొంగ పూజారిణిని పట్టుకుని ముక్కలుగా నరికి కాకులకూ, గద్దలకూ వేయటం ఎందుకు! ఈ ప్రాంతాల ఎక్కడో ఆకలిగొన్న సింహం ఒకటి తిరుగు తున్నది, దానికి వెయ్యి ఇంత పుణ్యమైనా నీకు దక్కుతుంది,” అన్నాడు.\nవృద్ధ మాంత్రికుడు ఏదో మాట్టాడ బోయాడు. కాని, అంతలో ఒక శిధిలభవనం వెనక నుంచి పూజారిణి మాంత్రికుడూ, జడలభూతంతోపాటు, అయిదారుగురు శిష్యుల్ని వెంట బెట్టుకుని హఠాత్తుగా ముందుకు వచ్చి, ముసలి మాంత్రికుణ్ణి, ఖడ్గ జీవదత్తుల్ని చూసి, కళ్ళెర్ర చేసి, చేతిలోని శూలాన్ని పైకెత్తి, \"ఆహాఁ, ముసలి వెధవ చీకటికొట్లో నుంచి బయటపడ్డాడా? దొంగల్లా నగరం ప్రవేశించిన మనుషులు కూడా యిక్కడే వున్నారు! అందర్నీ పట్టు కుని మహా భూతానికి బలి చేస్తాను.\" అంటూ ముందుకు రాసాగింది.\nఖడ్గవర్మ చప్పున నాలుగడుగులు వెనక్కు వేసి బాణం పూజారిణి కేసి ఎక్కు పెట్టి, \"పూజారిణీ ! మరొక్క అడుగు ముందుకు వేశావంటే, యీ వాడి అంబు నీ కంఠాన్ని ఛేదిస్తుంది. జాగ్రత్త!\" అని హెచ్చ రించాడు.\nఆ హెచ్చరిక వింటూనే పూజారిణి వున్న చోటునే కదలకుండా నిలబడింది. మాంత్రి కుడూ, జడలభూతం కొంచెం పక్కగా వెళ్ళి నిలబడ్డారు. ఒకటి రెండుక్షణాల నిశ్శబ్దం తరవాత పూజారిణి భృత్యులో ఒకడు తన చేతగల శూలాన్ని గాలిలో గిరగిరా తిప్పి, \"మహాశక్తి పూజారిణీ! ఇంకా ఆలశ్యం ఎందుకు? ముసలి పూజారినీ, ఈ కొత్త వాళ్ళిద్దర్నీ నీ మంత్రశక్తితో భస్మం చేసెయ్యి.\" అన్నాడు.\nఉహుఁ, అలా భస్మం చేయదలచుకో లేదు. ముగ్గుర్నీ ప్రాణాలతో పట్టుకుని మహా భూతానికి బలి పెట్టాలి.\" అంటూ పూజారిణి పక్కకు తిరిగి మాంత్రికుడూ, జడల భూతాలతో, \" ఒరే, అలా నిలబడి నేల చూపులు చూస్తారేం? ముందు ఆ యువకు లిద్దర్నీపట్టి బంధించండి. ఈలోపల ముసలి మాంత్రికుడి సంగతి నేను చూస్తాను,” అన్నది పళ్ళు కొరుకుతూ.\nఆ మాటలకు ఖడ్గ జీవదత్తులు పెద్దగా నవ్వారు. జీవదత్తుడు జడలభూతం కేసి ఒకడుగువేసి, “ఏరా, వికృత భూతం! నువ్వు ఆడభూతానివో, మగభూతానివో కూడా మాకు తెలియటం లేదు. ఏం. మీ గురువు ఆజ్ఞాపించినట్టు, మమ్మల్ని పట్టుకోక, అలా నిలబడి వున్నావేం? \" అని అడిగాడు.\nజడలభూతం ఆ మాటలకు కొంచెంగా బెదిరి మాంత్రికుడికి దగ్గిరగా పోయి నిలబడి, \"గురో, యిప్పుడేం చేయటం? ఆ ఇద్దర్నీ పట్టుకుని విరుచుకు తినేదా? ” అన్నది.\n\"తప్పురా, శిష్యా. తప్పు! మహాశక్తి పూజారిణి వాళ్ళను ప్రాణాలతో పట్టుకుని మహా భూతానికి ఆహారం చేయబోతున్నది, మనం తొందర పడకూడదు ! \" అన్నాడు.\nమాంత్రికుడు యిలా అనగానే పూజారిణి కళ్ళెర్రచేసి, శూలం ఎత్తి అతడి కేసి వెళ్ళ బోయింది. ఖడ్గవర్మ వెంటనే, \" ఆగు, పూజాణీ ! నా హెచ్చరిక గుర్తుందా? కదిలా వంటే నీ కంఠంలో యీబాణం వచ్చి గుచ్చుకుంటుంది. కదలకుండా అక్కడే నిలబడి నీ మంత్రశక్తితో, నీ శత్రువులను హతమార్చు, మా అభ్యంతరం ఏమీలేదు,” అన్నాడు.\nఅప్పటివరకూ జరుగుతున్న దంతా కన్నార్పకుండా చూస్తున్న పృద్ధ పూజారి పెద్దగా గొంతెత్తి, \" ఇప్పుడా గురుద్రోహిణికి ఎలాంటి మంత్రశక్తులూ లేవు. లోగడ నేను దాని కిచ్చిన మంత్ర బలాన్నంతా ఉప సంహరించేశాను.\" అన్నాడు.\n\" అబద్ధం. ఈ ముసలివెధవ మాటలు నమ్మకండిరా, శిష్యుల్లారా! చూడండి, యిప్పుడే వాణ్ణి నా శూలానికి గుచ్చి పైకెత్తు తాను,” అంటూ పూజారిణి అరిచి, వృద్ధ పూజారి కేసి కదిలింది.\n\"ఆగు!\" అంటూ ఖడ్గవర్మ బాణాన్ని ఆమె శూలం పట్టుకున్న చేతికి గురిచేసి కొట్టాడు. పూజారిణి \"అబ్బా!\" అంటూ బాధతో ఒక్కసారి కేక పెట్టింది. శూలం ఆమె చేతినుంచి జారి కిందబడిపోయింది.\n\"పూజారిణీ, నువ్వు నా హెచ్చరికలను పాటించనందున, తప్పనిసరై బాణం నీమీద ప్రయోగించవలసి వచ్చింది. ఇకనైనా జాగ్రత్త! \" అన్నాడు ఖడ్గవర్మ.\nశూలం పూజారిణి చేతి నుంచి జారి పడటం చూస్తూనే, ఆమె శిష్యుల్లో యిద్దరు ఎగిరి గంతులేస్తూ, \"మహా పవిత్రమైన త్రిశూలాన్ని నేలకు జార్చి పూజారిణి దాన్ని అపవిత్ర పరిచింది. ఇక మా గురువు పృద్ధ పూజారే!” అంటూ కేకలు ప్రారంభించారు.\n\"ఖడ్గా, మనం దారితప్పి ఎలాంటి మందమతుల మధ్యకు వచ్చి పడ్డాం. ఈ పాడుబడ్డ నగరంలో వీళ్ళంతా పడివుండ టమే అందరికీ మేలు. వీళ్ళు యిక్కణ్ణించి బయిటికి వచ్చి మా మూ లు జనంలో కలిశారో, వాళ్ళూ బుద్ధిహీనులైపోతారు,\" అన్నాడు జీవదత్తుడు.\nతన పక్షానికి యిద్దరు పూజారిణి శిష్యులు రాగానే వృద్ధపూజారి పరమానందంచెంది.\n\" ఆహాహఁ, మహాభూతా ! ఎన్నాళ్ళ కెన్నాళ్ళకు నా శిష్యగణం సత్యం తెలుసు కుని, అంధకారం నుంచి వెలుగులోకి వచ్చేలా చేశావు! ఇక నీకు గతకాలంలో లాగే ప్రాణులబలిని యితోధికంగా చేస్తాను!” అన్నాడు.\n\"ఖడ్గా, ఈ ముసలిపీనుగా క్రౌర్యంలో పూజారిణికి ఏ మాత్రం తీసపోయేవాడిలా లేడు.\" అని జీవదత్తుడు అక్కడ చేరిన వాళ్ళందరినీ ఉద్దేశించి, \"మీ నాయకత్వపు తగాదాల్లో మేము ఎవరిపక్షానా కల్పించుకో బోవటం లేదు. మీలో ఎవరైనా ఒకరు మా వెంట వచ్చి. యీ శిధిలగరాన్నుంచి బయట వున్న అరణ్యంలోకి పోయేమార్గం చూపండి !\" అన్నాడు. \" మీరు యిక్కడ నుంచి పారిపోయేం దుకు మార్గం చూపటమా ? ఎలాంటి కోరిక! ఆగండి, యిప్పుడే మిమ్మల్నిద్దర్నీ నా శూలా నికి గుచ్చి, మహాభూతం ముందు పడవేయ బోతున్నాను,\" అంటూ పూజారిణి వంగి కింద పడివున్న శూలాన్ని చేతిలోకి తీసుకో బోయింది.\n“ఒకసారి అనుభవం అయినా, యీ బుద్ధి హీనురాలికి జ్ఞానోదయం అయినట్టులేదు.\" అంటూ ఖడ్గవర్మ మరొక బాణాన్ని పూజారిణి చేతికేసి గురిచేసి వడలబోయేంతలో జీవ దత్తుడు అతడి చేయిపట్టుకుని వారించాడు.\n\" ఖడ్గా, ఎంత దుర్మార్గురాలైనా ఆడ దాన్ని హింసించటం, చంపటం మనం చేయరానిపనుల్లో ఒకటి. ఆ వృద్ధ పూజారినీ, ఆవిణ్ణి యీ శిధిలగనర సామ్రాజ్యం కోసం ఒకరి గొంతు లొకరు కోసుకోనీ, మన కెందుకు?\" అని జీవదత్తుడు దండం పై కెత్తి, మాంత్రికు, జడలభూతాన్నీ సమీపించి, ''మీ యిద్దరూ ముందు కదిలి అరణ్యం వైపుకు వున్న ఆ గుహామార్గం కేసి బయలుదేరండి. ఊఁ, కదలండి ! \" అన్నాడు తీవ్రస్వరంతో.\nమాంత్రికుడు వృద్ధపూజారికీ, పూజారి ణికీ చేతులెత్తి నమస్కరిస్తూ, \" గురువు ల్లారా! ఏదో శాపకారణంగా గత ఇరవై నాలుగ్గంటల నుంచీ నా మంత్రశక్తులు పని చేయటం లేదు. ఈ మానవ మాత్రులకు లొంగిపోయి వాళ్ళకు దారి చూపమంటారా, లేక మీ మంత్ర బలంలో నన్ను కాపాడ తారా?\" అని అడిగాడు.\nవృద్ధ పూజారీ. పూజారిణీ ముఖ ముఖాలు చూసుకుని మాటాపలుకూ లేకుండా మూగవాళ్ళల్లా తలలు పక్కకు తిప్పుకుని వూరుకున్నారు.\nఖడ్గవర్మ ఓ తృటికాలం వాళ్ళకేసి చూసి, ఒరలో నుంచి కత్తిదూసి, మాంత్రికుణ్ణి, జడలభూతాన్నీ అదిలిస్తూ, “ఇక యీచచ్చు కబుర్లూ, హాస్య నాటకం కట్టిపెట్టి నడ వండి, ఆ గుహ ఎక్కడున్నదో చూపండి.\" అన్నాడు కోపంగా.\nకత్తి చూస్తూనే మాంత్రికుడూ, జడల భూతం అదిరిపడి, “మహాసత్వ శేఖరుల్లారా. మమ్మల్ని చంపకండి! ఇదుగో, మీరు అరణ్యం చేరే గుహాసొరంగం చూపుతాము, దయచేయండి!\" అంటూ బయలుదేరారు.\nఆ ఇద్దరూ, కొంచెం ఎడంగా ఖడ్గ జీవ దత్తులూ బయలుదేరి కొద్ది దూరం వెళ్ళే లోపలే, వెనక వృద్ధ పూజారిపక్షం వాళ్ళూ, పూజారిణి పక్షం వాళ్ళూ పెద్ద రణగొణ ధ్వనిగా అరుస్తూ కలబడి కొట్టుకోసాగారు.\nజీవదత్తుడు తల తిప్పి వాళ్ళకేసి ఓసారి చూసి నవ్వుతూ, \"ఖడ్గా, మహాభూతానికి ఎవరు ప్రధాన పూజారి కావాలన్న సంగతి తేల్చబోయి, ఈ దొంగ మాంత్రికులూ, శిష్యగణం చచ్చేలావున్నారు,\" అన్నాడు.\n“చచ్చువెధవ లందర్నీ. చావనీ! ఈ శిధిలాల్లో చిక్కివున్న ఆ సింహానికైనా కొంతకాలం పాటు ఆకలితో డొక్కమాడే అవస్థ తప్పుతుంది,\" అన్నాడు ఖడ్గవర్మ.\nఆ మాటలు వింటూనే జడలభూతం నిలువెల్లా వణికిపోతూ, మాంత్రికుడితో, \"గురో, ఆ పొగరుబోతు సింహం మనం వెళ్ళే గుహలో ఎక్కడైనా పొంచివుండి మీద పడితే ఏం చేయాలి?\" అన్నాడు.\n\"విరుచుకు తిను ! ఊఁ, పిరికివెధవా, అట్టేవాగక పద,” అన్నాడు ఖడ్గవర్మ కత్తి ఝళిపిస్తూ.\n\" భయపడకురా, శిష్యా ! ఆ సింహం గుహలో కనబడాలేగాని, దాన్ని నా మంత్ర శక్తితో క్షణాలమీద పిల్లిగా మార్చుతాను. ఎందుకైనా మంచిది, యిదుగో గుహామార్గం దగ్గిరకొచ్చాం. మహాభూతాన్ని తలుచుకుని నువ్వే ముందు గుహలో ప్రవేశించు.” అన్నాడు మాంత్రికుడు.\nఆ గురుశిష్యుల వెంట ఖడ్గజీవదత్తులు- గడిచిన రాత్రి శిధిలనగరంలోకి ప్రవేశించిన సొరంగం వెంటపోయి, అరణ్యం కేసివున్న గుహద్వారాన్ని చేరారు. తరవాత వాళ్ళు ఆ గుహనుంచి కిందికి దిగి, చుట్టూ ఓమారు కలయచూసి, మాంత్రిడుడూ, జడలభూతా లతో, \"ఇక మీరు మీ శిధిలభవనాలకు తిరిగిపోయి, మహాభూతాన్ని భక్తితోఆరాధిస్తూ తరించండి! \" అన్నారు అవహేళనగా.\nమాంత్రికుడు, ఖడ్గజీవదత్తులకు నమస్క రించి, \"మహాసత్వుల్లారా! ఇక మేము ఆ శిధిలనగరానికి పోము. ఇక్కణ్ణించి ఆ కనబడే దూరపుకొండలకుపోయి, అక్కడ ఏదో విధంగా జీవయాత్ర సాగిస్తాము,'\" అన్నాడు.\n\"ఆ సాగించబోయే జీవయాత్రలో దార్లు కొట్టటం మాత్రం చేయకండి. చిక్కుల్లో పడిపోతారు. ఆ దూరపు కొండల్ని చేరే లోపల ఖడ్గజాతి వాళ్లెవరి కంటా పడ కుండా జాగ్రత్త పడండి. వాళ్ళు మీ మీద పగబట్టి వున్నారు.\" అన్నాడు జీవదత్తుడు.\nమాంత్రికుడూ, జడలభూతం వెళ్ళి పోగానే, ఖడ్గ జీవదత్తులు నదికి పోయి హాయిగా స్నానం చేసి, దాపుల నున్న అర ణ్యంలోకి వెళ్ళి పళ్లూ ఫలాలూ కోసుకు తిని, ఒక చెట్టు కింద ఒక గంటకాలం విశ్రమించి, నది దిగువకు బ యలు చేరారు. స్వర్ణాచారిని పట్టుకు పోయిన బందిపోట్లు ఆ ప్రాంతాల ఎక్కడో వుంటా రన్న నమ్మకం వాళ్ళకు కలిగింది. ఎలా గైనా స్వర్ణాచారిని బందిపోట్ల నుంచి కాపాడి తీరాలని వాళ్ళు నిశ్చయించుకున్నారు.\nఖడ్గ జీవడత్తులు ఒక గంటకాలం ప్రయా ణించే సరికి, వాళ్ళకు నదీ తీరం వెంట కొన్ని చిన్నా పెద్ద కొండలు కంటబడినై. ఆ కొండల్లో ఒక దాని మీద ఒంటెల చేత, కొందరు మనుషులు పెద్ద పెద్ద బండ రాళ్ళను లాగించుకు పోతున్నారు.\n\" ఖడ్గా, వీళ్ళు బందిపోటు ముఠా అయి వుంటారు. ఇసుక ఎడారుల్లో, మైదానాల్లో తిరిగే ఒంటెలను కొండల పైకి ఎక్కించి, వాటిచేత రాళ్ళు లాగించటం ఎంత ప్రమా దమో వాళ్ళకు తెలిసినట్టు లేదు.\" అన్నాడు జీవదత్తుడు.\nజీవదత్తుడు మాట ముగించే లోపలే ఒక ఒంటె, దాని నెక్కి వున్న మనిషితో సహా కొండ అంచు నుంచి జారి తలకిందులుగా దిగువ నున్న పల్లంలోకి పడిపోయింది. — (ఇంకా వుంది)",
            "book_page_end": 16
        },
        {
            "title": "పితృధర్మం",
            "book_page_start": 17,
            "pdf_page_start": 21,
            "pdf_page_end": 25,
            "author": "ఎస్. రామనాగేశ్వరరావు",
            "genre": "బేతాళ కథ",
            "moral": "పితృధర్మం (తండ్రి పట్ల బాధ్యత) మరియు పుత్ర ధర్మం (కొడుకు పట్ల బాధ్యత) రెండింటినీ నిర్వర్తించడానికి రామశాస్త్రి చేసిన త్యాగం ఉన్నతమైనది.",
            "keywords": [
                "పితృధర్మం",
                "పుత్రధర్మం",
                "త్యాగం",
                "సరస్వతి",
                "పాండిత్యం",
                "బేతాళుడు"
            ],
            "characters": [
                "విక్రమార్కుడు",
                "బేతాళుడు",
                "రామశాస్త్రి",
                "పార్వతీపతి",
                "చంద్రభట్టు",
                "సరస్వతీదేవి"
            ],
            "locations": [
                "గ్రామం",
                "రాజుగారి ఆస్థానం",
                "శ్మశానం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టు పై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవం లోని బేతాళుడు, \"రాజా, నువు ఈ వేళ కానివేళ ఇలా శ్రమపడటానికి కారణం స్వార్థమో, పరార్థమో తెలియదు. కాని కొందరిని ప్రేరేపించేది స్వార్థమో, పరా ర్థమో నిర్ణయించటం సాధ్యం కాదు. ఇందుకు నిదర్శనంగా నీకు రామశాస్త్రి కథ చెబుతాను, శ్రమ తెలియకుండా విను,\" అంటూ ఇలా చెప్పసాగాడు :\nపూర్వం ఒక గ్రామంలో పార్వతీపతి అని ఒక గొప్ప విద్వాంసు డుండేవాడు. పండిత ప్రపంచంలో ఆయనకు గొప్ప పేరుండేది. ఈ సంగతి తెలిసి ఆ దేశపు రాజు ఆయనకు ఒక అగ్రహారం కూడా బహూకరించాడు.\nధనానికీ, ప్రతిష్ఠకూ లోటు లేకపోయి నప్పటికీ పార్వతీపతికి సంతానం లేని లోటు అమితంగా బాధ కలిగించింది. ఎన్నో పూజలూ, నోములూ చేసిన మీదట ఆయ నకు ఒక కొడుకు కలిగాడు. ఆ కుర్రవాడికి రామశాస్త్రి అని పేరు పెట్టుకున్నారు.\nకొడుకు తనను మించిపోవాలని ఏ తండ్రి కైనా ఉంటుంది. పార్వతీపతి అలాగే తన కొడుకు ఉద్దండపండితుడైపోయి, తన కన్న గొప్ప కీర్తి ప్రతిష్ఠలు సంపాదించాలని ఎన్నో కలలు కన్నాడు. కాని ఆయన కలలు ఫలించలేదు.\nరామశాస్త్రి అన్నివిధాలా మంచివాడే. అతనికి తండ్రి మీద ఎంతో భక్తి, ప్రేమా, అభిమానమూ ఉండేవి. కాని అతనికి విద్య అబ్బలేదు. చదివినది వెంటనే మరిచిపోయే వాడు. అతని మెదడు మొద్దుబారిపోయి నట్టు ఉండేది. అతను పుట్టుజడుడు.\nపార్వతీపతి తన కొడుకును చూసి చాలా బాధపడ్డాడు. రామశాస్త్రి ఆకతాయి అయి ఉంటే, తండ్రి అతన్ని శిక్షించి క్రమమైన మార్గంలో పెట్టటానికి ఉండేది. కాని రామశాస్త్రి ఎంతో శ్రమపడి అధ్య యనం చేసి కూడా ఏమీ ప్రయోజనం లేకపోయింది. చదువు వంటబట్టకుండానే రామశాస్త్రి పెరిగి, పెద్దవాడయాడు.\nఇలా ఉండగా, ఒకనాడు, పార్వతీపతి చిన్ననాటి స్నేహితుడైన చంద్రభట్టు పార్వతీపతిని చూడవచ్చాడు. ఈ చంద్ర భట్టు పొరుగుదేశపు ఆస్థాన విద్వాంసుడు. ఆయన వచ్చేసరికి పార్వతీపతి ఇంటలేడు. పనిమీద పక్క ఊరు వెళ్ళాడు. రామశాస్త్రి ఆయనను పలకరించాడు.\n\" నువు పార్వతీపతి కొడుకువు కాదు, బాబూ?\" అని చంద్రభట్టు అడిగాడు. రామశాస్త్రి అవునన్నాడు.\nచంద్రభట్టు రామశాస్త్రితో ఏదో పండిత ప్రసంగం ప్రారంభించి, త్వరలోనే ఆ కుర్ర వాడు శుంఠ అని తెలుసుకున్నాడు.\nఇంతలో పార్వతీపతి ఇల్లు చేరుకుని, చాలాకాలానికి కనిపించిన చంద్రభట్టుతో కుశలప్రశ్నలు చేశాడు. చిన్న నాటి ముచ్చట్లు ముగిసినాక చంద్రభట్టు \"పార్వతీపతీ, నేను ఆస్థానపండితుడి పదవి నుంచి విరమించుకుందా మను కుంటున్నాను,” అన్నాడు.\nపార్వతీపతి ఆశ్చర్యంగా, \" అదేం?\" అని అడిగాడు.\n\"నన్ను మించిన పండితుడుండగా నేనా పదవిలో ఉండటం భావ్యం కాదు గద!” అన్నాడు చంద్రభట్టు.\nనిన్ను మించిన పండితుడా? ఎవ రది ?'' అని పార్వతీపతి అడిగాడు.\n· \"ఇంకెవరు ? నా కొడుకే!\" అన్నాడు చంద్రభట్టు గర్వంగా.\nఈ మాట వింటూనే పార్వతీపతి కుంగి పోయి, తల వంచుకున్నాడు.\nరామశాస్త్రి శుంఠ అని అంతకుముందే తెలుసుకున్న చంద్రభట్టు పార్వతీపతి బాధ అర్థంచేసుకుని, సానుభూతితో, “సరే కాని, నీకు లేకలేక కలిగినందుకు నీ కొడు కును గారాబంతో పాడు చేసినట్టున్నావు?\" అన్నాడు.\nదానికి పార్వతీపతి ఏమీ జవాబు చెప్ప లేక ఒక నిట్టూర్పు విడిచి మెదలకుండా ఊరుకున్నాడు.\nఆ రాత్రి ఆయన భోజనం చేస్తూ తన భార్యతో, '\" ఇలాటి కొడుకు పుట్టటం ఎంత అవమానం! ఛీ, ఛీ! వీడు పుట్టకపోయినా బాగుండిపోయేది. తల్లిదండ్రులకు అపకీర్తీ, అవమానమూ తెచ్చే సంతానం ఉంటేనేం, లేకుంటేనేం? బతికినంతకాలం యీ బాధ తప్పదు\" అని వ్యధపడ్డాడు.\nఅవతలి నుండి రామశాస్త్రి ఈ మాటలు విని ఎంతో కుమిలిపోయాడు. అతనికి తండ్రి అంటే చాలా అభిమానమూ, ప్రేమా ఉన్నాయి. ఆయన తనను గురించి ఇలా అనుకోవటం అతనికి భరించరాని బాధ కలి గించింది. తాను మహాపండితుడుగా అయిన తరవాతనే ఇంటికి తిరిగి వస్తాననుకుని రామశాస్త్రి ఆ రాత్రే ఇల్లు వదిలి వెళ్ళి పోయాడు.\nకాని తాను పండితుడు కావటం ఎలాగో అతనికి అంతు చిక్కలేదు. సరస్వతీ కటాక్షం తప్ప అతనికి మరోమార్గం కని పించక, దీక్షగా సరస్వతిని గురించి తీవ్ర తపస్సు చేశాడు.\nకొంతకాలానికి రామశాస్త్రి తపస్సు ఫలించి, సరస్వతి సాక్షాత్కరించి, \" వత్సా. నువు మహాపండితుడివి కా గోరుతున్నావు. కాని నువు ఇలాగే మూఢుడివిగా ఉండి పోయినట్టయితే నీ కొడుకులు సాటిలేని పండితులవుతారు. అలాకాక, నువు మహా పండితుడివి కా గోరితే నీకు పుట్టే కొడుకులు మూర్ఖులూ, దుష్టులూ అవుతారు. నువు ఏది కోరుకుంటావు?\" అని అడిగింది.\nరామశాస్త్రి ఈ మాటలు విని తెల్లబోయి, కొంతసేపు ఏమీ చెప్పలేక, చివరకు, \" నేను మహాపండితు అవుతాను.\" అన్నాడు.\n\"తథాస్తు!\" అని సరస్వతీదేవి అదృశ్య మయింది.\nసరస్వతీ కటాక్షంవల్ల రామశాస్త్రి సకల విద్యాపారంగతుడయాడు. అతను దారిలో కనిపించిన పండితులనందరినీ ఓడిస్తూ, రాజుల నుంచి సత్కారాలు పొందుతూ, ఇల్లు చేరుకున్నాడు.\nశుంఠగా ఇల్లు విడిచి పోయిన తన కొడుకు మహాపండితుడై, కీర్తి ప్రతిష్ఠలు సంపాదించి తిరిగి వచ్చినందుకు పార్వతీ పతి పరమానందం చెందాడు. ఆ సంతోషం ఆయనకు జీవితాంతం వరకూ దక్కింది.\nఇంటికి తిరిగివచ్చిన కొంతకాలానికి రామశాస్త్రికి వివాహం అయింది. కాల క్రమాన అతనికి ఒక కొడుకు పుట్టాడు. ఆ కొడుకు ఎదిగివస్తున్నకొద్దీ సరస్వతీదేవి చెప్పిన మాట రుజువు కాసాగింది. ఈ కుర్ర వాడు మూఢుడూ, దుష్టుడూనూ. వాడి మూలంగా రామశాస్త్రి అవమానం పొంద టమేగాక, లోకుల శాపనార్థాలకు కూడా గురి కావలిసి వచ్చింది. తన కొడుకు ఇలా కావటానికి తానే గదా కారణం అనుకుని రామశాస్త్రి కుంగిపోయాడు.\nపరిస్థితి నానాటికీ విషమించటం చూసి రామశాస్త్రి మరొకసారి సరస్వతీదేవిని ధ్యానించి, ఆమెను ప్రత్యక్షం చేసుకుని, \"తల్లీ, నా కొడుకు బాగుపడే మార్గం లేదా?\" అని అడిగాడు.\n\" నువు నీ పుణ్యాన్నీ, మంచితనాన్నీ, పాండిత్యాన్నీ వాడికి ధారపోస్తే నీ కొడుకు పూర్తిగా మారిపోతాడు.\" అని సరస్వతి మాయమయింది.\nరామశాస్త్రి అలాగే చేశాడు. అతని కొడుకు మహాసజ్జనుడూ, ఉద్దండపండి తుడూ అయిపోయి, అఖండ ఖ్యాతి తెచ్చు కున్నాడు.\nరామశాస్త్రి తిరిగి శుంఠ అయిపోవటమే గాక దుష్టుడన్న అపఖ్యాతి కూడా సంపా దించుకున్నాడు.\nబేతాళుడు ఈ కథ చెప్పి. \" రాజా, రామశాస్త్రిది స్వార్థమనాలా? త్యాగమనాలా? అతనికి కావలిసినది తన కొడుకు మహా పండితుడు కావటమే అయితే అతను శుంఠగా ఉండిపోతే సరిపోయేది కద? అలాకాక, తన కొడుకు మూఢుడూ, దుష్టుడూ అవుతాడని ముందే తెలిసి కూడా తాను మహాపండితుడు ఎందుకయాడు? అతని ప్రవర్తనలో ఈ వైరుధ్యానికి అర్థం ఏమిటి? దీనికి సమాధానం తెలిసి కూడా చెప్పకపోయావో నీ తల పగిలిపోతుంది,” అన్నాడు.\nదానికి విక్రమార్కుడు, “రామశాస్త్రి తన తండ్రిపట్ల తన ధర్మం నిర్వర్తించ టానికిగాను మహాపండితుడయాడు. కాని తన కొడుకుపట్ల తన ధర్మం నిర్వర్తించ టానికి తిరిగి శుంఠ కావటమేగాక దుష్టుడు కూడా కావలిసి వచ్చింది. ఈ వైరుధ్యం అతని ధర్మాలలో స్వతస్సిద్ధంగా ఉన్నదే. అదే అతని ప్రవర్తనలో బయటపడింది. రామశాస్త్రి తన పుత్ర ధర్మాన్నీ, పితృ ధర్మాన్నీ కూడా చక్కగా నిర్వర్తించాడు.\" అన్నాడు.\nరాజుకు ఈ విధంగా మౌనభంగం కలగ గానే బేతాళుడు శవంతో సహా మాయమై, తిరిగి చెట్టెక్కాడు. (కల్పితం)",
            "book_page_end": 21
        },
        {
            "title": "జందెం బరువు",
            "book_page_start": 23,
            "pdf_page_start": 27,
            "pdf_page_end": 28,
            "author": "సి. నాగరాజు",
            "genre": "నీతి కథ",
            "moral": "మనిషి యొక్క ఆశ, సంతృప్తిపైనే వస్తువుల విలువ ఆధారపడి ఉంటుంది.",
            "keywords": [
                "జందెం",
                "బంగారం",
                "సంతృప్తి",
                "బీదరికం",
                "ఆశ"
            ],
            "characters": [
                "బీద బ్రాహ్మణుడు",
                "ముసలి బ్రాహ్మణుడు",
                "రాజు",
                "మంత్రి"
            ],
            "locations": [
                "గ్రామం",
                "రాజుగారి దివాణం"
            ],
            "content": "ఒక వూళ్ళో అతి పేద బ్రాహ్మడు ఒకడు ఉండేవాడు. అతనికి ఏ విద్యలూ రావు, అయితే ధనం పుష్కలంగా సంపాదించా లన్న అభిలాష మటుకు బాగా ఉండేది.\nఒకనాడు ఆ బ్రాహ్మడు మరొక గ్రామా నికి వెళ్ళగా, అక్కడ ఒక ఇంటి అరుగు మీద ఒక ముసలి బ్రాహ్మడు కనిపించాడు. ఆయన ఆ అరుగు మీద కూర్చుని యజ్ఞోప వీతాలు తూచి అమ్ముతున్నాడు. ఆయన త్రాసు పట్టుకుని, ఒకపక్క పళ్ళెంలో జందెం వేసి, రెండో పళ్ళెంలో కొనేవాళ్ళను డబ్బులు వెయ్యమంటాడు. కొందరు రాగి డబ్బులు వేస్తారు, కొందరు వెండివి కూడా వేస్తారు. కాని వాళ్ళు వేసే డబ్బుల బరు వుకూ, యజ్ఞోపవీతం బరువుకూ ఏమీ •సంబంధం ఉండేదికాదు. ఇది చూసి పేద బ్రాహ్మడు చాలా ఆశ్చర్యపడి, బ్రాహ్మడి వద్దకు వెళ్ళి. \" ఆయ్యా, నేను చాలా బీదవాణ్ణి. నా కొక జందెం దానం చేస్తారా?'' అని అడిగాడు.\n\"అలాగే,\" అని ముసలి బ్రాహ్మడు పేద బ్రాహ్మడికి ఒక జందెం ఇచ్చాడు.\nతరవాత ఆ పేద బ్రాహ్మడు ఆ దేశపు రాజుగారి వద్దకు వెళ్ళి. మహా రాజా, నా వద్ద ఒక అపూర్వమైన జందెం ఉన్నది. దాన్ని తమరు తీసుకుని దాని ఎత్తు బంగారం ఇప్పించండి.\" అన్నాడు.\nరాజు సరేనన్నాడు. మంత్రి ఒక త్రాసు తెప్పించి దానిలో ఒకపక్క పేద బ్రాహ్మడి జందెం వేసి, రెండోపక్క కొంచెం బంగారం పెట్టాడు. జందెమే బరువుగా ఉన్నది. మంత్రి మరి కొంచెం బంగారం వేశాడు. ఇంకా జందెమే బరువుగా ఉన్నది. మంత్రి కొంచెం కొంచెంగా బంగారం పెంచుతూ వచ్చాడు. కాని, ఎంత బంగారం వేసినా, జందెం బరువే హెచ్చుగా ఉన్నది.\nరాజూ, మంత్రీ ఒకరి ముఖాలు ఒకరు చూసుకున్నారు. మంత్రికి ఒక ఆలోచన వచ్చింది. ఆయన పేద బ్రాహ్మడితో, \" బ్రాహ్మడా, జందెం తూకం తరవాత చూదాం. నీ భోజనానికి వేళ కాబోతున్నది. వంట చేయిస్తాను.\" అని మనిషిని పంపి బియ్యం తెప్పించి, బ్రాహ్మడు చూస్తూ ఉండగా, జందెం బరువుకు సమంగా బియ్యం తూయించాడు. పావు సేరు బియ్యా నికి జందెం సమంగా తూగింది. ఆ బియ్యాన్ని వండించి బ్రాహ్మడికి భోజనం పెట్టిస్తే బ్రాహ్మడి కడుపు సమంగా నిండింది.\nఅప్పుడు మంత్రి రాజుతో రహస్యంగా, \"నేను అనుమానించినంతా అయింది. ఈ బ్రాహ్మడు తెచ్చిన జందెంలో ఒక విచిత్రమైన గుణం ఉన్నది. దాని బరువు బ్రాహ్మడి సంతృప్తిపైన ఆధారపడి ఉన్నది. అతను తినగలిగినది పావు సేరు బియ్యం. అందుచేత జందెం సరిగా పావు సేరు బియ్యా నికి సమంగా తూగింది. అదే బంగారమైతే, ఆ బ్రాహ్మడు ఎంతకీ తృప్తి చెందడు. ఎంత బంగారం వేసినా జందెం బరువే హెచ్చుగా ఉంటుంది,\" అన్నాడు.\n\" అయితే మరి మనం ఏం చేద్దాం? జందెం ఎత్తు బంగారం ఇస్తామన్నాం కదా?\" అన్నాడు రాజు.\n\"అది నాకువదలండి,\" అన్నాడు మంత్రి. బ్రాహ్మడు భుక్తాయాసం తీర్చుకుని మంత్రితో, \" నాకు జందెం ఎత్తు బంగారం ఇచ్చి పంపెయ్యండి.\" అన్నాడు.\n\"నీకు బంగారం ఇప్పిస్తాను. కాని దాన్ని నువు మోసుకుపోలేకపోతే ఆ బంగారం నీకు దక్కదు. ఒకవేళ మోసుకుపోయినా దాన్ని నువు దొంగల బారినుండి కాపాడు కోలేవు. నీ జందెం బరువు పావుసేరు బియ్యం ఎత్తన్నది చూశావుగద. రోజూ దివాణంలో భోజనంచేసి పోతావా? లేక బంగారం పట్టుకుపోతావా? అన్నాడు మంత్రి.\nతన జందెం పావు సేరు బంగారం బరువు ఉంటుంది కాబోలు ననుకుని బ్రాహ్మడు, \" నాకు రోజూ భోజనమే పెట్టించండి.” అన్నాడు.",
            "book_page_end": 24
        },
        {
            "title": "మాటకుమాట",
            "book_page_start": 25,
            "pdf_page_start": 29,
            "pdf_page_end": 30,
            "author": "చందమామ బృందం",
            "genre": "హాస్యం/జానపద కథ",
            "moral": "చమత్కారంగా, సమయస్ఫూర్తితో మాట్లాడగలిగితే విజయాలు సాధించవచ్చు.",
            "keywords": [
                "చమత్కారం",
                "మాటకారి",
                "పందెం",
                "అర్ధరాజ్యం",
                "రాజుకుమార్తె"
            ],
            "characters": [
                "రాజు",
                "రాజకుమార్తె",
                "ముగ్గురు అన్నదమ్ములు"
            ],
            "locations": [
                "రాజుగారి ఆస్థానం"
            ],
            "content": "ఒక రాజుకు అమితమాటకారి అయిన కూతురు ఉండేది. ఆమెతో మాట్లాడటం ఎవరికీ సాధ్యమయేది కాదు. అందుచేత రాజు, తన కుమార్తెను మాటకారి తనంలో జయించిన వాడికి ఆమె నిచ్చి పెళ్ళి చెయ్య టమేగాక, అర్థరాజ్యం కూడా ఇస్తానని ప్రకటన చేశాడు.\nఅర్థరాజ్యం కట్నంతో వస్తున్న రాజ కుమార్తెను పెళ్ళాడటానికి అడ్డమైన వాళ్ళూ ముందుకు వచ్చారు. అయినా ఎవరూ రాజ కుమార్తెతో మాటకుమాట అనలేకపోయారు.\nచివరకు రాజు విసిగి, రాజకుమార్తెతో ఓడిపోయిన వారి చెవులకు కర్రులు కాల్చి వాతలు వేయిస్తానన్నాడు.\nరాజకుమార్తె పెళ్ళి వార్త విని ముగ్గురు అన్నదమ్ములు బయలుదేరారు. వాళ్ళకురుగుబాటు తక్కువగా ఉండటం చేత అర్థరాజ్యం సంపాదించుకుంటే బాగుం టుందని తోచింది. వాళ్ళు వచ్చేదారిలో ఒక చచ్చిన గోరింక కనిపించింది. మూడో వాడు దాన్ని తీసుకుని, \"నాకేం దొరికిందో చూడండి.\" అని అన్నలతో అన్నాడు.\n\"అది ఎందుకురా? పారెయ్యి అవతల!'' అన్నారు అన్నలు.\n4. \"ఎందుకైనా పనికి రావచ్చు.\" అంటూ మూడోవాడు దాన్ని దాచుకున్నాడు.\nమరి కొంతదూరం వెళ్ళాక వాడికి ఒక నారతడప దొరికింది. అన్నలు పారెయ్య మంటే వినక వాడు దాన్ని కూడా దాచు కున్నాడు.\nఇలా వాడికి దారిలో వరసగా ఒక కుండ పెంకూ, రెండు పొటేలు కొమ్ములూ, ఒక కొయ్యమేకూ, ఒక పాత చెప్పూ దొరికాయి.\n.. ముందు పెద్దవాడు రాజకుమార్తెతో మాట్లాడబోయి, సుదినం ! ఇక్కడ చాలా వేడిగా ఉన్నదే!\" అన్నాడు.\n'\" అందులో ఇంకా వేడిగా ఉంటుంది.'' అంటూ రాజకుమార్తి సమీపంలో ఉన్న కొలిమిని చూపింది. ఆ కొలిమిలో రెండు ఇనపకర్రులు ఎర్రగా కాలి ఉన్నాయి. వాటిని చూడగానే పెద్దవాడికి నోట మాట రాలేదు రెండు చెవులకూ వాతలు వేయిం చుకుని బయటికి వెళ్ళాడు.\nరెండోవాడి గతి కూడా అంతే అయింది తరవాత మూడోవాడు వచ్చి. \"సుదినం! ఇక్కడ చక్కగా వెచ్చగా ఉన్నది,\" అన్నాడు. రాజకుమార్తె కొలిమి చూపించి, అది చాలా వేడి ! ' అన్నడి.\n\"అందులో ఈ గోరింకను కాల్చుకో వచ్చు,\" అన్నాడు వాడు.\n.. \"ముక్కలై రాలిపోతుంది. అన్నది రాజకుమా ర్తి.\n“ఈ తడపతో కట్టితే సరి.\"అన్నాడు వాడు.\n\" చాలా వదులవుతుంది. అన్నది రాజ కుమార్తె.\n\"కొవ్వు కారిపోతుంది.\" అన్నది రాజ కుమార్తె.\n\" ఈ కుండ పెంకు అడ్డం పెడతాను,\" అన్నాడు వాడు.\nప్రతి మాటకూ ఏదో మెలిక పెడ తావే!\" అన్నది రాజకుమార్తె.\n\" మెలిక నా మాటలకు కాదు, దీనికి చూడు!\" అంటూ వాడు ఒక పోటేలు కొమ్ము పైకి తీశాడు.\n\"ఇదెక్కడా ఎరగం ! \" అన్నదామె.\n\"అలాటిది ఇంకోటి కూడా ఉన్నది.” అంటూ వాడు రెండో కొమ్ము పైకి తీశాడు.\n\"నన్ను జయించటానికి మహా నలిగి పోతున్నావు.\" అన్నది రాజకుమార్తె.\n\" నలిగి అరిగి పోయేది నేను కాదు, ఈ చెప్పు ! \" అన్నాడు వాడు.\nఆ తరవాత ఏమనాలో రాజకుమార్తెకు తోచలేదు. ఆమె ఓడిపోయినట్టు ఒప్పు కుని మూడోవాణ్ణి పెళ్ళిచేసుకున్నది. వర కట్నం కింద వాడు అర్ధరాజ్యం సంపా దించుకున్నాడు.",
            "book_page_end": 26
        },
        {
            "title": "కష్టమైన విద్య",
            "book_page_start": 27,
            "pdf_page_start": 31,
            "pdf_page_end": 32,
            "author": "ఎ. రవికిశోర్",
            "genre": "నీతి కథ",
            "moral": "చోరవిద్య ఎంత కష్టమైనదో తెలియాలంటే స్వయంగా ప్రయత్నించాలి. సిద్ధాంతాల కంటే అనుభవం ముఖ్యమైనది.",
            "keywords": [
                "చోరవిద్య",
                "దొంగతనం",
                "రాజు",
                "పండితుడు",
                "అనుభవం"
            ],
            "characters": [
                "రాజు",
                "ఆస్థాన పండితుడు",
                "కుమ్మరి",
                "జనం"
            ],
            "locations": [
                "రాజుగారి సభ",
                "కుమ్మరి ఇల్లు"
            ],
            "content": "పూర్వం ఒక రాజు ఆస్థానంలో సమస్త శాస్త్రాలూ తెలిసిన మహా పండితుడు ఒకడు ఉండేవాడు.\nఒకసారి రాజసభలో, విద్యలన్నిటిలోకీ కష్టసాధ్యమైనది ఏది అన్న విషయమై చర్చ జరిగింది. ఎవరికి తోచిన విద్య గురించి వారు చెప్పారు. ఆస్థానపండితుడు మటుకు \"అన్నిటిలోకీ కష్టసాధ్యమైనది చోరవిద్య.\" అన్నాడు.\nఈ మాట విని రాజుకు కోపం వచ్చింది.\n\"అది ఎలా? ఇంకే విద్యా సాధించ లేని పనికిమాలిన వాళ్ళే దొంగతనాలకు దిగుతారు. దొంగలలో ప్రతిభావంతు లుండటం మనం చూడం,\" అన్నాడు రాజు.\n\"మహారాజా, ఏ విషయమైనా అనుభ వంలోనే కదా రుజువు కావాలి? మీరు ఎంత విలువలేని వస్తువైనా ఇతరులది దొంగి లించటానికి ప్రయత్నించండి; అప్పుడు తెలిసి వస్తుంది చోరవిద్య ఎంత కష్టమో!\" అన్నాడు పండితుడు.\nఅందుకు రాజు ఒప్పుకున్నాడు.\n\"తమరు అసలు వేషంలో వెళ్ళినట్ట యితే ఎవరైనా, ఎంత ధనమైనా సంతో షంగా సమర్పిస్తారు. నిజమైన దొంగ తనను ఎవరూ గుర్తు పట్టటానికి వీలులేని వేషంలో, ఇతరులకు తెలియకుండా, వీలయినంత వరకు వారికి పట్టుబడకుండా, వారి సొత్తు సంగ్రహిస్తాడు. మీరు కూడా అదే పద్ధతిలో దొంగతనం చెయ్యాలి,” అన్నాడు ఆస్థాన పండితుడు.\nరాజు ఇందుకు సమ్మతించాడు. ఆయన తన ముఖానికి ఇంత బొగ్గు పులుముకుని, నల్ల బట్టలు ధరించి, చూడటానికి సిసలైన దొంగలాగా తయారై, చీకటి రాత్రి వేళ దొంగతనానికి బయలుదేరి, ధనికులుండే ఇళ్ళుండే ప్రాంతానికి వెళ్ళాడు. అయితే అలాటి ఇళ్ళలో ప్రవేశించటం రాజుకు సాధ్యం కాలేదు. కొన్ని ఇళ్ళకు బలమైన కవాటాలు బిగించి ఉన్నాయి. మరికొన్ని కాళ్ళ ముందు కాపలా వాళ్ళు ఉన్నారు. అన్ని ఇళ్ళకూ ఎత్తయిన ప్రహరీగోడలు న్నాయి అలాటి ఇళ్ళలోకి ప్రవేశించటం తనకు సాధ్యం కాదని రాజు తెలుసు కున్నాడు.\nఆస్థానపండితుడు. తనను పెద్ద దొంగ తనం చెయ్యమనలేదు; ఎంత చిన్న వస్తువు దొంగిలించినా తన అభిప్రాయాన్ని మార్చు కుంటానని ఆయన అన్నాడు. అందుచేత రాజు ధనికుల ఇళ్ళు విడిచిపెట్టి సాదాజను లుండే ప్రాంతానికి వెళ్ళాడు. అక్కడ ఇళ్ళ ద్వారాలు కూడా బంధించే ఉన్నాయి.\nకాని ఒక కుమ్మరి ఇంటి ముందు కుండల దొంతర్లు చాలా ఎత్తుగా పేర్చి ఉన్నాయి. ఇంటి వాళ్ళు తలుపు గడియ పెట్టుకుని లోపల నిద్రపోతున్నారు.\nఆ కుండలలో ఒకటి దొంగిలించి తీసుకు పోతే పండితుడు ఓడిపోతాడు. అయితే దొంతర్లకు ఎగువ నున్న కుండ అందదు. అందుచేత రాజు మధ్యలో ఉన్న కుండను తీయబోయాడు. వెంటనే దానికి ఎగువ నున్న కుండలు కదిలి రాజు మీద పడ్డాయి. రాజు చతికిలబడిపోయాడు. ఆయన చుట్టూ పగిలిన కుండ పెంకులున్నాయి.\nకుండలు పడి పగిలిన చప్పుడుకు కుమ్మరి బయటికి వచ్చి. జరిగినది చూసి కేకలు పెట్టాడు. చుట్టుపక్కల వాళ్ళు చాలామంది పరిగెత్తుకుంటూ వచ్చారు.\n.. రాజు గుర్తు పట్టడగిన స్థితిలో లేని కారణం చేత్త. వాళ్ళు ఆయనను చావబాదుతూ, దరిద్రపుగొట్టు వెధవా! ఏ చెంబో, బిందో ఎత్తుకు పోక కుండలను దొంగిలిస్తావా? ఒక్క కుండ కోసం ఇన్ని కుండలు ధ్వంసం చేస్తివే!\" అని నానాతిట్లూ తిట్టారు.\nచావు తప్పి కన్ను లొట్టబోయినట్టు అయి రాజు తన భవనానికి తిరిగి వెళ్ళి, మర్నాడు పండితుడితో, \"మీరన్నమాటే నిజం! అన్నిటిలోకీ కష్టసాధ్యమైనది చొరవిద్యే! \" అని ఒప్పుకున్నాడు.",
            "book_page_end": 28
        },
        {
            "title": "కీలుగుర్రం – 2",
            "book_page_start": 29,
            "pdf_page_start": 33,
            "pdf_page_end": 40,
            "author": "చందమామ బృందం",
            "genre": "సాహస కథ",
            "moral": "తెలివైన, సాహసవంతుడైన అల్లుడు తన పరాక్రమంతో ఏ రాజాన్నైనా వశం చేసుకోగలడు.",
            "keywords": [
                "కీలుగుర్రం",
                "రాజకుమారుడు (కమర్)",
                "రాజకుమార్తె",
                "రహస్య వివాహం",
                "సాహసం"
            ],
            "characters": [
                "కమర్ (రాజకుమారుడు)",
                "షమ్స్ అల్ నహార్ (రాజకుమార్తె)",
                "రాజు",
                "నీగ్రో కొజ్జావాడు"
            ],
            "locations": [
                "అరేబియా",
                "రాజభవనం",
                "నగరం"
            ],
            "content": "ఈ లోపల రాజకుమారుడు కమర్' ఎక్కిన కొయ్యగుర్రం ఆకాశంలోకి చాలా ఎత్తు పోయింది. అది అలాగే సూర్యుడి దాకా పోతుందా అనిపించింది. కమర్ తనకు కలిగిన ప్రమాదాన్ని, ప్రాణభయాన్నీ గుర్తించి. తన తొందరపాటుకు పశ్చాత్తాప పడుతూ. \" నేను తన పెళ్ళికి అడ్డుపడ్డా నని 'ఆ ముసలివాడు నన్ను చంపదలిచా డనటానికి సందేహం లేదు. దైవేచ్ఛ ఎలా ఉండొ ! ఆయినా ఈ కొయ్యగుర్రాన్ని కిందికి దించటానికి మీట ఏదో ఉండే ఉంటుంది,\" అనుకుంటూ గుర్రం అంతటా తడివాడు. జీనుకు ఎడమపక్క ఆవగింజ ప్రమాణంలో ఒక చిన్న బుడిపె తగిలింది. అది తప్ప గుర్రంమీద మరేదీ లేదు. కమర్ ఆ చిన్న బుడిపెను నొక్కాడు. వెంటనే గుర్రం పైకి పోయే వేగం తగ్గింది.\nత్వరలోనే అది పైకి వెళ్ళటం మానేసి కిందికి దిగసాగింది. అంతకంతకూ అది దిగే వేగం హెచ్చింది. కాని భూమి సమీ పిస్తూండగా దాని వేగం క్రమంగా తగ్గింది. చివరకు గుర్రం భూమి మీద చక్కగా వాలింది. దానితో రాజకుమారుడి ఆరాటం సర్దుకున్నది.\nఅతను దుర్మరణం నుంచి బయట పడటమేగాక గుర్రంమీద ఉన్న రెండు మీటల ఉపయోగమూ పూర్తిగా గ్రహిం చాడు. గుర్రాన్ని పైకీ కిందికీ, ముందుకూ, వెనకకూ నడిపించటం అతను అభ్యాసం చేశాడు. జీను తాళ్ళు లాగి కుడిపక్కకూ, ఎడమపక్కకూ కూడా గుర్రాన్ని నడప వచ్చునని గ్రహించాడు. ఆ గుర్రంమీద ఎంత వేగంతో నడవాలన్నా నడవవచ్చునని అతనికి తెలిసింది.\n\"ఈ నగరం ఏమిటో, ఇది ఏ దేశమో చూడాలి,\" అంటూ కమర్ తన గుర్రాన్ని ఆకాశంలో నగరం చుట్టూ తిప్పి. మధ్య మధ్య వింతలు చూడటానికి గుర్రాన్ని నిలుపుతూ వచ్చాడు.\nఇంతలో సూర్యుడు అస్తమించాడు. ఆ రాత్రి ఆ నగరంలోనే గడపాలని అతనికి అనిపించింది. మర్నాడు ఉదయమే బయలుదేరి తన దేశానికి తిరిగి వెళ్ళి తన వారిని చేరుకుని, తాను చూసిన వింత లన్నీ వారికి చెప్పుదామని అతను అను కున్నాడు.\nఎక్కడ తాను గుర్రంతో దిగటమా అని గుర్రాన్ని నడపటం పూర్తిగా తెలిసిన అనంతరం అతను ఆకాశంలో తగుమాత్రం ఎత్తున, సుమారైన వేగంతో ప్రయాణిస్తూ, ఎన్నడూ ఎరగని దేశాలూ, నగరాలూ, ప్రదేశాలూ చూసి ఆనందిస్తూ ముందుకు పోసాగాడు.\nపోగా పోగా, అతనికి దిగువన ఒక నగరం కనబడింది. ఆ నగరంలోని ఇళ్ళన్నీ ఒక పథకం ప్రకారం కట్టినట్టుగా ఉన్నాయి. నగరం చుట్టూ ఉన్న ప్రదేశం ఆకుపచ్చగా నవనవలాడుతున్నది. ఆ పచ్చని తివాసీలాటి బయళ్ళకుండా అనేక సెలయేళ్ళు పారు తున్నాయి. బయళ్ళలో లేళ్ళు పరిగెత్తు తున్నాయి.\nఅతను చూసేసరికి నగర మధ్యంలో ఒక ఎత్తయిన భవంతి కనబడింది. దాని చుట్టూ బురుజు రక్షణలున్నాయి. నలభైమంది నీగ్రో యోధులు కవచాలు ధరించి, శూలాలూ, కత్తులూ, విల్లులూ ధరించి ఆ భవంతికి కాపలా కాస్తున్నారు.\nరాజకుమారుడు ఆ భవంతి పైభాగాన గుర్రంతో సహా దిగాడు. అతను తన గుర్రాన్ని ఒకసారి తనివితీరా చూసుకుని, \"ఎంత అద్భుతమైన పనితనం! ఇది మానవమాత్రుడు చేశాడంటే ఎవరూ నమ్మరు. దేవుడి దయవల్ల నేను ఇంటికి తిరిగి పోతే దీన్ని చేసిన విజ్ఞానిని కాను కలలో ముంచెత్తుతాను,\" అనుకున్నాడు.\nఅప్పటికే చీకటి పడింది. కాని భవనం లోపల అంతా మాటు మణిగినదాకా కమర్ పై డాబా మీదనే ఉండిపోదామనుకున్నాడు. అతన్ని ఆకలిదప్పులు బాధిస్తున్నాయి ఇంటి వద్ద బయలు దేరిన తరవాత అతనేమీ తన లేదు. తాగలేదు. ఇంత పెద్ద మహా భవ నంలో తిండి దొరకకపోదని ఆతనికి అని పించింది. అందుచేత అతను గుర్రాన్ని అక్కడే వదిలి, తిండికోసం వెతుక్కుంటూ మెట్లమీదుగా కిందికి దిగాడు.\nఅతను అలా దిగి ఒక ప్రాంగణంలోకి ప్రవేశించాడు. దానిలో చలవరాళ్ళూ, స్ఫటి కపు రాళ్ళూ పరిచి ఉండి. వెన్నెలలో మెరుస్తున్నాయి అక్కడినుండి చూస్తే రాజ భవనం ఎంతో మనోహరంగా ఉన్నది. ఎక్కడా ఒక్క మనిషి కనిపించలేదు. అలికిడి వినిపించలేదు. తిరిగి ముద్ద మీదికే ఎక్కిపోయి. తన గుర్రం పక్కనే పెడుకుని నిద్రపోవటం మేలని అతనికి అనిపించింది. మర్నాడు తెల్లవారగానే గుర్రం మీద తిరిగి వెళ్ళిపోవచ్చు.\nకమర్ పైకి ఎక్కబోతూండగా అతనికి భవనం లోపల ఏదో వెలుగు కనిపించింది. అతను ఆ వెలుగు కేసి వెళ్ళాడు. అంతః పురం వెలపల ఒక దివిటీ వెలుగుతున్నది. ఆ దివిటీకి సమీపంలో ఒక మంచం మీద నీగ్రో కొజ్జావాడు గురకపెడుతూ నిద్ర పోతున్నాడు. చూడటానికి పెనుభూతంలాగా ఉన్నాడు. వాడు అంతఃపుర ద్వారానికి అడ్డంగా పడుకుని ఉన్నాడు. దివిటీ వెలు గులో వాడి ఖడ్గం పిడి మెరుస్తున్నది. వాడి భోజనం సంచీ వాడి తలకు ఎగువగా ఒక రాతి స్తంభానికి వేళ్ళాడుతున్నది.\nఆ భయంకరాకారుణ్ణి చూసి కమర్ ఒక్కసారి భగవంతు స్మరించుకుని, వాడి భోజనం సంచి దించి, దూరంగా వెళ్ళి దాన్ని తెరిచి, అందులో ఉన్న అమృతప్రాయమైన ఆహారం తిని ఆకలి తీర్చుకుని, జలయంత్రం వద్దకు వెళ్ళి నీరు తాగాడు. తరవాత అతను నీగ్రో నిద్రపోతున్న చోటికి వచ్చి, సంచీ స్తంభానికి తగిలించి, నీగ్రోవాడి కత్తిని ఒర నుంచి లాగేసుకున్నాడు.\nతరవాత కమర్ ఇంకా లోపలికి వెళ్ళి మరొక ద్వారం చేరుకున్నాడు. దానికి మఖ్మల్ తెర కట్టి ఉన్నది. కమర్ ఆ తెరను తోసుకుని ఒక అద్భుతమైన గదిలోకి వెళ్ళాడు. ఆ గదిలో దంతంతో తయారు చేసిన మంచం ఒకటి ఉన్నది. దాని నగిషీ లలో రత్నాలు పొదిగి ఉన్నాయి. అతను మంచాన్ని సమీపించి చూసేసరికి, దాని మీద ఒక లావణ్యవతి నిద్రపోతూ కన బడింది. ఆ మంచం నాలుగుపక్కలా నలు గురు ఆడబానిసలు పడుకుని నిద్ర పోతున్నారు.\nమంచం మీద నిద్రపోయే యువతిని చూస్తున్న కొద్దీ కమర్కు మతిపోతున్న ట్టయింది. అతను సాహసించి ఆమెను సమీ పించి ఆమె కుడి చెంపను ముద్దుపెట్టు కున్నాడు.\nవెంటనే ఆమె ఉలికిపడి లేచి, కళ్ళు తెరిచి, తన పక్కన నిలబడి ఉన్న యువ కు చూసి, “ఎవరు నువు? ఎక్కడినుంచి వచ్చావు? \" అని అడిగింది.\n\"నీ దాసుణ్ణి! నీ కళ్ళు చూసి మోహిం చాను ! \" అన్నాడు కమర్.\n\"నిన్నిక్కడికి పంపినవారెవరు?\" అని ఆమె మళ్ళీ అడిగింది.\n\"అల్లా! నా అదృష్టం!\" అన్నాడు కమర్.\nఇది విని రాజకుమారి షమ్స్ అల్ నహార్ ఏ మాత్రమూ కంగారు పడక, \"నువు నిన్న నన్ను పెళ్ళాడతానని వచ్చిన రాజకుమారుడివి కావుగద? అతను అంద వికారంగా ఉన్నాడని నా తండ్రి నిరాకరిం చాడు. నువు అందవికారంగా లేకపోగా చాలా అందంగా ఉన్నావు. నిన్ను చూస్తుం టేనే నా మనసు వివశమైపోతున్నది.\" అంటూ అతన్ని కౌగలించుకున్నది.\nఆ సమయంలో ఆడబానిసలు నిద్ర మేలుకుని, '' అమ్మగారూ, ఈ అబ్బాయిగా రెవరు?\" అని రాజకుమార్తెను అడిగారు.\n\" నేను మేలుకునే సరికే ఇక్కడ ఉన్నాడు. నిన్న నన్ను పెళ్ళాడతానని వచ్చిన రాజకుమారుడేమో!\" అన్నది రాజకుమార్తె.\nనలుగురు బానిసలూ ఒక్కసారిగా, \" ఛీ, ఛీ! ఇతను వేరు. 'ఇతను నవమన్మ థుడిలాగున్నాడు. అతను మీకు బానిసగా కూడా పనికిరాడు,\" అన్నారు.\nవాళ్ళు నిద్రపోతున్న నీగ్రో వద్దకు వెళ్ళి లేపి, \" మేం నిద్రపోతూండగా పురుషులను అంతఃపురంలోకి ఎలా రానిచ్చావురా?\" అని దబాయించారు.\nకొజ్జావాడు చివాల్న లేచి నిలబడి కత్తి దూయబోతే ఒరలో కత్తి లేదు. వాడు పరుగెత్తుకుంటూ గది లోపలికి వచ్చి కమర్ను చూసి, గడగడ వణికిపోతూ, \"అయ్యా, తమరు మనిషా? భూతమా?\" అని అడిగాడు.\nకమర్ కోపంగా కత్తి దూసి, \"నీచుడా, రాజకుమారులను చూసి భూతాలనుకుంటా వురా? నేను రాజుగారి అల్లుణ్ణి. రాజకుమా ర్తెను పెళ్ళాడాను. అందుచేత నాకు అంతః పురంలోకి రావటానికి అధికారం ఉన్నది,\" అన్నాడు.\n\"బాబూ, తమరు అమ్మాయిగారికి తగిన మొగుడే లెండి!\" అంటూ కొజ్జావాడు త్వరగా రాజు వద్దకు వెళ్ళి, జుట్టు పీక్కుని ఏడుస్తూ, \"మహారాజా, వెంటనే అమ్మాయి గారిని కాపాడండి. ఏదో భూతం రాజ కుమారుడి రూపంలో అమ్మాయిగారిని ఆవ హించింది !\" అన్నాడు.\nఆ కొజ్జావాణ్ణి నరకాలన్నంత కోపం వచ్చింది రాజుకు, కాని ఆయన నిగ్ర హించుకుని, \" వెధవా, ఆ దయ్యం లోప లికి పోతుంటే నువేం చేస్తున్నావు? నిన్ను అహెూరాత్రాలు అంతఃపురానికి కాప లా ఉంచింది ఎందుకు? '' అని కొజ్జాను తిట్టి, మతిపోయిన వాడిలాగా రాజకుమార్తె పడకగదికి వెళ్ళాడు.\nబానిస స్త్రీలు ద్వారం దగ్గిర భయంతో కంపిస్తూ కనిపించారు. రాజు వారిని, \" రాజ కుమార్తె కేమయింది?\" అని అడిగాడు.\nదానికి వాళ్ళు, \"మహారాజా, మేము నిద్రలో ఉండగా ఏమయిందో మాకు తెలి యదు. మేము మేలుకునేసరికి రాజ కుమార్తెతో మాట్లాడుతూ ఒక నవమన్మ థుడు కనిపించాడు. అంత అందమైన యువకుణ్ణి మేము ఎన్నడూ చూడలేదు. మేము ప్రశ్నిస్తే అతను, తనకూ రాజ కుమార్తెకూ తమరు పెళ్ళి చేశారన్నాడు. అంతకంటే మా కేమీ తెలియదు. అతను మనిషో, దేవతో మే మెరగం. ఎవరైనప్ప టికీ అతను మంచివాడు, సౌమ్యుడు, సజ్జ నుడు.” అన్నారు.\nఈ మాటలతో కొంత శాంతించి రాజు తెర ఎత్తి లోపలికి చూశాడు. ఆయనకు తన కుమార్తెతో మాట్లాడుతున్న కమర్ కనిపించాడు.\nతన కుమార్తె శీలం మాట గుర్తు రాగానే రాజుకు తిరిగి ఆగ్రహం వచ్చింది. ఆయన కత్తి దూసి ముందుకు వెళ్ళాడు. ఆయన రాజుగారేనని రాజకుమార్తె నడిగి తెలుసు కుని, కమర్ తాను కూడా కత్తి దూసి పెద్దగా పెడబొబ్బ పెట్టేసరికి రాజు స్తంభించి పోయాడు. కమర్ ఆయన మీదికి కత్తి ప్రయోగించబోయాడు. తాను బలహీనుడైన సంగతి గ్రహించి రాజు తన కత్తిని ఒరలో పెటేసి, \" అబ్బాయీ, నువు మనిషివా? పిశాచివా?\" అని అడిగాడు.\nదానికి కమర్ ఆవేశంతో, \" మీరు నాతో సమానస్థులనీ, మీ కుమార్తె సౌశీల్యవతి అనీ అనుకోవటం వల్ల ఇంతవరకూ మీ ప్రాణాలు దక్కాయి. లేకపోతే ఈ పర్షియారాజ కుమారుడు మిమ్మల్నీ, మీ రాజ్యాన్నీ ఈ పాటికి మట్టిలో కలిపి ఉండేవాడు.\" అని జవాబు చెప్పాడు.\nఈ మాటలు విని రాజుకు భయమూ, గౌరవమూ కూడా కలిగాయి. ఆయన కమర్తో, \"నువు నిజంగా రాజకుమారుడి వైతే, పిలవకుండా పెట్టకుండా ఏమని రాజ భవనంలో ప్రవేశించావు? నా కుమార్తెను వశం చేసుకుని మాకు కళంకం ఎందుకు తెచ్చి పెట్టావు? నా కుమార్తెను ఎందరో రాజకుమారులకు ఇయ్య నిరాకరించిన నేను నీకు ఆమెనిచ్చి వివాహం చేశానని ప్రకటిం చావు? నిన్నిప్పుడు నా బానిసల చేత చిత్ర వధ చేయిస్తే ఎవరు అడ్డుతారు?\" అన్నాడు.\nకమర్ రాజుతో, '' మీ మందబుద్ధి చూస్తే నాకు ఆశ్చర్యం కలుగుతున్నది. మీ అమ్మా యికి నా కన్న యోగ్యుడైన భర్త ఎవడు దొరుకుతాడు? నా కన్న సాహసవంతుడూ, సంపన్నుడూ ఏనాడైనా మీ కళ్ళ పడ్డాడా?\" అన్నాడు.\n.. \" నిజమే కావచ్చు. కాని నువు నా కుమా ర్తెను వివాహమాడదలిస్తే, అది కాజీ సహా యంతో, సాక్షుల సమక్షాన జరగాలి. రహస్య వివాహం అపఖ్యాతి కలిగిస్తుంది,\" అన్నాడు రాజు కోపంగా.\n\"సరిగానే చెప్పారు. కాని ఇప్పుడు మీరు మీ భటులను పిలిస్తే, మీకూ, మీ రాజ్యా నికీ తలవంపులే గదా? ఈ విషయంలో నేను చెప్పినట్టు చెయ్యటం తప్ప మీకు గత్యంతరం లేదు.\" అన్నాడు కమర్.\n\"ఏమిటో కాస్త చెప్పు వింటాను.\" అన్నాడు రాజు.\n\"మీ కున్నవి రెండే మార్గాలు. ఒకటి, కత్తి పట్టి నాతో ద్వంద్వయుద్ధం చెయ్యటం; అందులో ఓడిపోతే మీ రాజ్యాన్ని నాకు ధారాదత్తం చెయ్యటం. అలా కాదంటారా, నన్ను ఈ రాత్రి రాజకుమార్తెతో గడప నివ్వండి; తెల్లవారుతూనే మీకుగల సైన్యం యావత్తూ నా మీదికి పంపండి. అప్పుడు మీ కెంత సేన ఉన్నది?\" అని కమర్ రాజును అడిగాడు.\n“ నాకు నలభైవేల సేన ఉన్నది. అది గాక, నా బానిసలూ, ఆ బానిసల బానిసలూ మరో నలభైవేలమంది ఉంటారు,'' అన్నాడు రాజు ధీమాగా.\n\"మంచిది. తెల్లవారుఝామున వారినం దరినీ సైనికవ్యూహంలో నిలబెట్టి, నేను రాజకుమార్తెను పెళ్ళాడ గోరుతున్నాననీ. అందుకు గాను వారితో ఒంటరిగా యుద్ధం చెయ్యగోరుతున్నాననీ వారితో చెప్పండి. వారు నన్ను చంపగలిగితే మీ రహస్యం నాతోనే పోతుంది. నేను వారిని జయించ గలిగితే, మీ అల్లుడు అసాధారణ పరాక్రమ వంతుడన్న కీర్తి మీకు దక్కుతుంది,\" అన్నాడు కమర్.\nఆ కుర్రవాడి దుస్సాహసం ఏమిటో తనకు అంతు చిక్కకపోయినప్పటికీ, రాజు ఈ ఏర్పాటుకు సమ్మతించాడు. —(ఇంకావుంది)",
            "book_page_end": 36
        },
        {
            "title": "తగిన బహుమానం",
            "book_page_start": 37,
            "pdf_page_start": 41,
            "pdf_page_end": 41,
            "author": "చందమామ బృందం",
            "genre": "హాస్యం/నీతి కథ",
            "moral": "నిజమైన సంతోషం డబ్బు ఇవ్వడంలో కాదు, తెలివైన మాటలతో ఇతరులను ఒప్పించడంలో ఉంటుంది.",
            "keywords": [
                "జమీందారు",
                "కవి",
                "స్తుతి",
                "హాస్యం",
                "బహుమానం"
            ],
            "characters": [
                "జమీందారు",
                "కవి",
                "షరాబు"
            ],
            "locations": [
                "కచేరీసావడి"
            ],
            "content": "ఒక జమీందారు కచేరీసావడిలో కూర్చుని వ్యవహారాలు చూసుకుంటూ ఉండగా ఒక కవి వచ్చి, \" తమరు ఇంద్రుడు, చంద్రుడు,\" అంటూ పద్యం చెప్పాడు.\nస్తోత్రపాఠాలకు చలించని జమీందారు కవిని మెచ్చుకుంటున్నట్టు నటించి షరాబుతో, “ఈ కవిగారికి నూరురూపాయలు ఇచ్చి పంపించు,” అన్నాడు.\nకవి ఈ మాటలకు పొంగిపోయి, జమీందారు కుబేరుడనీ, దానానికి కర్ణుడనీ మళ్ళీ పద్యం చదివాడు.\n\"ఈయనకు నూరుకాదు, వెయ్యి ఇచ్చి పంపించు,” అన్నాడు జమీందారు. కవిగారు ఇంకా పరవశుడైపోయాడు.\nషరాబు కవిని ఆవతలికి వెళ్ళి కూర్చుని ఉండమని, \"ఇంతకూ ఆయనకు ఏమి ఇయ్యమన్నారు?'' అన్నాడు జమీందారుతో.\n\" ఇచ్చేదేదో నే నిచ్చాను గద? నువ్వేమీ ఇవ్వనక్కర్లేదు. ఆయనగారు బొల్లిమాటలతో నన్ను సంతోష పెడదామనుకున్నాడు. కాని బొల్లిమాటలతో నేనే అతగాణ్ణి నిజంగా సంతోష పెట్టాను. సరికి సరి!” అన్నాడు జమీందారు.",
            "book_page_end": 37
        },
        {
            "title": "ఇద్దరిలో మేటి",
            "book_page_start": 38,
            "pdf_page_start": 42,
            "pdf_page_end": 44,
            "author": "హెచ్. సువర్ణలత",
            "genre": "నీతి కథ",
            "moral": "కేవలం వ్యక్తిగత నైపుణ్యాల కంటే, ఆ నైపుణ్యాలు పోరాట సందర్భంలో ఎంతటి వ్యూహాత్మక ప్రయోజనాన్ని ఇస్తాయో అనేది గొప్పతనాన్ని నిర్ణయిస్తుంది.",
            "keywords": [
                "రాజకుమారులు",
                "స్వయంవరం",
                "కత్తి యుద్ధం",
                "గుర్రపుస్వారీ",
                "గొప్పతనం"
            ],
            "characters": [
                "మగధరాజు",
                "అమరసింహుడు",
                "జయసింహుడు",
                "కౌశికరాజు",
                "మంత్రి",
                "ముని"
            ],
            "locations": [
                "మగధ రాజ్యం",
                "కౌశిక దేశం"
            ],
            "content": "మగధరాజుకు ఇద్దరు భార్యలు. ఆ ఇద్దరూ ఒకే రోజున, ఒకే క్షణాన చెరొక మగ బిడ్డనూ కన్నారు. ఒక బిడ్డకు అమరసింహు డనీ, రెండో వాడికి జయసింహుడనీ పేర్లు పెట్టారు.\nఇద్దరు బిడ్డలూ రూపంలోనూ, సౌష్టవం లోనూ ఒకరి కొకరు తీసిపోకుండా పెరు గుతూ వచ్చి, అన్ని విద్యలలోనూ సరి సమాను లనిపించుకున్నారు. యుద్ధవిద్య లలో కూడా వారిలో ఎవరు ఎవరికి తీసి పోయేదీ నిర్ణయించటం సాధ్యం కాలేదు.\nఅయితే వారిద్దరిలోనూ ఒక తేడా ఉన్నది. అమరసింహుడు గుర్రపుస్వారీలోనూ, కత్తి యుద్ధంలోనూ మిన్న. జయసింహుడు ఏనుగు స్వారీలోనూ, మల్లయుద్ధంలోనూ సాటిలేనివాడు.\nఇద్దరు రాజకుమారులూ ఎంతో అన్యో న్యంగా ఉండేవారు.\nరాజుకు వార్థక్యం వచ్చింది. తన అనం తరం తన కొడుకులలో ఎవరు సింహాసనం మీద కూర్చోవాలన్న సమస్య రాజును బాధించసాగింది. ఇద్దరు పిల్లలూ ఒకే రోజు పుట్టారు; ఒకరు పెద్దా, ఒకరు చిన్నా అన్న సమస్యలేదు. రాజ్యం రెండుగా చీల్చే సమస్య కూడా లేదు. అందుచేత వారిద్దరి యోగ్యతలలోనూ ఏదైనా వ్యత్యాసం కని పెట్టి, హెచ్చు యోగ్యతగల వాడికి పట్టం కట్టాలి. రాజూ, మంత్రి ఎంతోకాలం చర్చించి ఇలాంటి నిర్ణయానికి వచ్చారు. కాని ఇద్దరు రాజకుమారుల యోగ్యతలలో ఎవరిది ఎక్కు వన్నది నిర్ణయించటం వారికి సాధ్యం కాలేదు.\nరాజూ, మంత్రీ తమలో ఎవరికి సింహా సనం యివ్వాలన్న దాన్ని గురించి ఇంతగా ఆలోచిస్తున్నట్టు రాజకుమారులకు ఏ మాత్రం తెలియదు.\nఇలా ఉండగా కౌశికదేశపు రాజకుమా రికి స్వయంవరం ప్రకటించారు. ఆ సంద ర్భంలో వివిధ విద్యలలో పోటీలు. పెట్టి, వాటిలో నెగ్గిన వారికి రాజకుమార్తెను వివాహం చేసేటట్టు నిర్ణయించబడింది.\nఈ సంగతి విని రాజూ, మంత్రీ కూడా రాజకుమారులను స్వయంవరానికి పంప నిశ్చయించారు. అక్కడే వారి శక్తి సామ ర్థ్యాలలో ఉన్న తేడా బయటపడుతుందని వారి నమ్మకం.\nతండ్రి కోరిన మీదట అమరసింహుడూ, జయసింహుడూ కౌశిక రాజకుమార్తె స్వయం వరానికి వెళ్ళారు.\nస్వయంవరానికి అనేకమంది రాజకుమా రులు వచ్చారు. అమరసింహ, జయసిం హులు విడివిడిగా వారితో పోటీ చేసి, అంద రినీ ఓడించి, సమంగా విజయాలు సాధిం చారు. వారిద్దరి మధ్యా పోటీ జరిగినప్పుడు కత్తి యుద్ధంలోనూ, గుర్రపుస్వారీలోనూ అమరసింహుడిది పై చెయ్యి అయింది. మల్ల యుద్ధంలోనూ, ఏనుగు స్వారీలోనూ జయసింహుడిది పై చెయ్యి అయింది.\nఆ విధంగా కూడా వారిద్దరి విజయాల సంఖ్య ఒకటే అయింది.\nకౌశికరాజు వారిద్దరి మధ్యా ఎవరికి తన కుమార్తె నిచ్చి చెయ్యాలో తేల్చుకోలేక, తన నిర్ణయాన్ని ప్రకటించటానికి మూడు రోజులు గడువు పెట్టి, అందరినీ బసలకు పంపేశాడు. తరవాత ఆయన తన మంత్రు లతో ఆలోచించి ఒక చాటింపు వేశాడు.\nఆ చాటింపు ఏమిటంటే, అమరసింహ, జయసింహులలో ఎవరు గొప్పో తెలిపిన వారికి తన అర్థరాజ్యం ఇచ్చి, తన రెండవ కుమార్తె నిచ్చి పెళ్ళి చేస్తానని.\nచాటింపు జరిగిన మర్నాడు రాజసభకు ఒక ముని, తన శిష్యుణ్ణి వెంట బెట్టుకు వచ్చి, \"రాజా, మీ కుమార్తె స్వయం వరంలో ఏర్పడిన సమస్యను నా శిష్యుడు పరిష్కరిస్తాడు,\" అని చెప్పాడు.\nరాజు చాలా సంతోషపడి, \"ఏమిటా పరి ష్కారం?\" అని అడిగాడు.\nఅప్పుడు మునిశిష్యుడు రాజుతో ఇలా అన్నాడు:\n\" రాజా, అమరసింహ, జయసింహులలో అమరసింహుడే మిన్న. అమరసింహుడు జయసింహుడి కన్న కత్తి యుద్ధంలోనూ, గుర్రపు స్వారీలోనూ మించగలడు; ఏనుగు స్వారీలోనూ, మల్లయుద్ధంలోనూ తక్కువే. కాని ఏనుగు పై నున్న ఖడ్గం లేని వీరుడి కన్న, గుర్రం పై నున్న ఖడ్గవీరుడు గొప్ప వీరుడు కాడా? అదీగాక గుర్రం ఏనుగు మీదిగా దూకి పోగలదు. ఏనుగు గుర్రం మీదుగా దూకలేదు. ఏనుగు పై నుండే మల్లుడు గుర్రం మీద ఉండి కత్తి పట్టిన వాణి ఏ పరిస్థితిలోనూ చంపలేడు. కాని ఏనుగు మీద ఉన్న మల్లుణ్ణి కత్తి పట్టిన ఆశ్వికుడు తేలికగా చంపగలడు. ఈ కార ణాల వల్ల జయసింహుడి కన్న అమర సింహుడే మిన్న.\"\nఈ వాదాన్ని సభలో అందరూ ఆమో దించారు. రాజు కూడా తన సమస్య పరి ష్కారమైనట్టు తృప్తిపడ్డాడు.\nవెంటనే మునీ, ఆయన శిష్యుడూ తాము ధరించిన వేషాలు విప్పి, అసలు రూపాలతో ప్రత్యక్షమయారు. ముని అమరసింహుడే, అతని శిష్యుడు జయసింహుడు.\nకౌశిక రాజు తన కుమార్తెల నిద్దరినీ అన్న దమ్ముల కిచ్చి పెళ్ళి చేసి, జయసింహుడికి అర్ధరాజ్యం ఇచ్చేశాడు.\nమగధరాజు సమస్య కూడా తీరిపోయింది. కనక, ఆయన అమరసింహుడికి పట్టాభి షేకం చేసేశాడు.",
            "book_page_end": 40
        },
        {
            "title": "పునర్జన్మ",
            "book_page_start": 42,
            "pdf_page_start": 46,
            "pdf_page_end": 48,
            "author": "ఏ. సి. సర్కార్, ఐంద్రజాలికుడు",
            "genre": "చారిత్రక/సాహస కథ",
            "moral": "దయ, పరాక్రమం, మరియు తెలివైన ప్రణాళికతో అన్యాయాన్ని తప్పించవచ్చు.",
            "keywords": [
                "యువరాజు",
                "అసూయ",
                "మరణశిక్ష",
                "ఐంద్రజాలికుడు",
                "శిక్షాస్మృతి"
            ],
            "characters": [
                "ఉగ్రగుప్త మహారాజు",
                "శంకరగుప్తుడు",
                "శేఖరగుప్తుడు",
                "దండకుడు (సేనాపతి)",
                "ఇంద్రనాధ్ (ఐంద్రజాలికుడు)"
            ],
            "locations": [
                "ఉగ్రగుప్త రాజ్యం",
                "అరణ్యం",
                "మరణశిక్ష స్థలం"
            ],
            "content": "ఉగ్రగుప్త మహారాజుకు ఇద్దరు కొడుకులు. వారి ప్రవృత్తులు పరస్పర విరుద్ధమైనవి. పెద్దవాడూ.. యువరాజూ అయిన శంకర గుప్తుడు ధూర్తుడూ, క్రూరుడూనూ.\nచిన్నవాడు శేఖరగుప్తుడు నెమ్మదైన వాడూ, దయా స్వభావుడూనూ. అతను అస్తమానమూ ధర్మచింతనలో ఉండేవాడు.\nశంకరగుప్తుడు అంటే ఎవరికీ ఇష్టం లేదు. కాని రాజుగారి పెద్ద కొడుకు కావ టాన సింహాసనానికి అతనే వారసుడు. శంకరగుప్తుకు శేఖరుడంటే అమితమైన అసూయాద్వేషాలు ఉండేవి. అతణ్ణి తుద ముట్టించాలని అతను నిశ్చయించాడు.\nఉగ్రగుప్తుడికి మాత్రం శంఖరు డంటే చాలా అభిమానం. అతని క్రూరత్వం ఆయన కంటికి ధైర్యంలాగా కనబడేది. మెత్తనివాడైన శేఖరుడు ఆయనకు పరాక్రమ హీనుడిలాగా కనబడేవాడు.\nఅసూయతో కుమిలిపోతున్న శంకర గుప్తుడు ఒకనాడు తన తమ్ముణ్ణి హత మార్చటానికి పథకం వేశాడు. అతను శేఖ రుణ్ణి వేటకు పిలిచాడు. ఇద్దరూ గుర్రాల మీద అరణ్యానికి బయలుదేరారు. వారు అరణ్య మధ్యంలో ఉండగా శంకరగుప్తుడు కత్తి దూసి శేఖరుణ్ణి పొడవబోయాడు.\nతన ప్రాణాన్ని కాపాడుకునేటందుకు శేఖరగుప్తుడు పైనుంచి వేళ్ళాడుతున్న లతలను పట్టుకుని తన గుర్రంమీది నుంచి పైకి లేచాడు. అతని గుర్రం వెనక్కు నడిచి, శంకరగుప్తుడి గుర్రాన్ని డీ కొన్నది.\nశంకరగుప్తుడి గుర్రం వెనక కాళ్ళపై లేచింది. శేఖరగుప్తుడు గుర్రం మీదినుంచి కాళ్ళు పైకి ఎత్తటంలో అతని కత్తి ఒర నుంచి జారి, కింది బురద మట్టిలో దాని పిడి గుచ్చుకుని, అది నిటారుగా నిలబడింది. ఆదే సమయంలో, వెనక కాళ్ళపై లేచిన తన గుర్రం మీదినుంచి శంకరగుప్తుడు పడిపోతూ, శేఖరుడి కత్తి మీద సూటిగా పడ్డాడు. కత్తి డొక్కలో దిగబడింది. శంకర గుప్తుడు వెంటనే ప్రాణాలు విడిచాడు.\nఇంతలో పరివారం వాళ్ళు అక్కడికి వచ్చి, శేఖరగుప్తుడి కత్తితో శంకరగుప్తుడు చచ్చిపోయి ఉండటమూ, శేఖరుడు పక్కనే నిలబడి ఉండటమూ చూశారు.\nశంకరగుప్తుణ్ణి హత్యచేసిన నేరం శేఖర గుప్తుడిపై ఆపాదించబడింది. అతను నిర్దోషి అనటానికి తగిన ఆధారంగాని, సాక్ష్యంగాని లేకపోయింది. అతను జరి గి న సంగతి న్యాయాధిపతికి చెప్పాడు, కాని న్యాయాధి పతికి అదంతా కట్టుకథగా తోచింది. అందు చేత ఆయన శేఖరగుప్తుడికి మరణశిక్ష విధించాడు.\nరానున్న శుక్రవారం నాడు మధ్యాన్నం సరిగా సూర్యుడు నడిమింట ఉండగా పదిమంది విలుకాళ్లు ఒకేసారి అతన్ని బాణాలతో కొట్టి మరణశిక్ష అమలు చేస్తారు.\nఆ దేశపు శిక్షాస్మృతి చాలా చిత్రమైనది. నిర్ణీతమైన క్షణంలో సేనాపతి అయిన దండకుడు ఒక ఎర్రని చేతి రుమాలును కింద పడవేస్తాడు. అది కిందపడిన క్షణంలో విలు కాళ్ళు బాణాలు వదులుతారు. ఏ కారణం చేతనైనా శిక్షానియమాలు సరిగా అమలుకాకపోతే దండన రద్దయిపోతుంది.\nశేఖరగుప్తుడి మరణశిక్ష తాను స్వయంగా అమలు చేయించాలన్నది సేనాపతి దండ కుడికి అంతులేని బాధ కలిగించింది. ఆయనకు శేఖరుడు అంటే అమితమైన వాత్సల్యం. వచ్చే శుక్రవారం మిట్ట మధ్యాహ్న లిప్తలో తన ఎడమ చేత్తో ఎర్ర చేతి రుమాలు కింద పడేసి, విలు కాళ్ళకు సంకేతం ఇవ్వటం అసాధ్యం, అసాధ్యం! ఆయన నిద్రాహారాలు లేకుండా ఈ సమస్య గురించి బాధపడ్డాడు.\nదండకుడికి • అకస్మాత్తుగా ఆ దేశ పు శిక్షాస్మృతిలో గల తిరుగుడు గుర్తుకు వచ్చింది. ముఖ్యంగా రాజకుటుంబానికి చెందిన వారి విషయంలో శిక్ష నిర్ణయించిన క్షణంలో అమలు జరగని పక్షంలో అధి రద్దయిపోతుంది.\nకాని ఆ క్షణాన్ని తప్పించటమెలా? ఈ ఉపాయం ఆస్థాన ఐంద్రజాలికుడు ఇంద్రనాధ్ మాత్రమే చెప్పగలడని దండ కుడికి స్ఫురించి, అతణ్ణి కలుసుకుని తన ఆవేదన తెలుపుకున్నాడు.\nఇంద్రనాధ్ ఒక ఎర్ర చేతిరుమాలు తీసుకుని దాని కొసకు ఒక రబ్బరు తాడు లాటిది, జానెడు పొడుగుది, సూదీ దారం తీసుకుని కుట్టాడు; తాడు రెండవ చివరను దండకుడి చొక్కా ఎడమచేతి లోపల చంక దగ్గిరలో కుట్టేశాడు. మామూలుగా ఆ చేతిరుమాలు దండకుడి చొక్కా ఎడమ చేతి లోపల కనిపించకుండా ఉంటుంది. దాన్ని లాగి చేతిలో పట్టుకున్నప్పుడు రబ్బరు తాడు సాగుతుంది; కాని చేతి రుమాలును విడిచిపెట్టగానే అది చొక్కా చేతిలోకి దూరి పోయి మాయమవుతుంది.\nశుక్రవారం వచ్చింది. మిట్టమధ్యాన్నం కావస్తూ ఉండగా దండకుడు ఎర్రచేతి రుమాలును ఎడమ చేతి వేళ్ళతో గట్టిగా పట్టుకుని నిలబడి ఉన్నాడు. శేఖరగుప్తుణ్ణి ఒక స్తంభానికి కట్టేశారు. అతనికి ఎదు రుగా పదిమంది విలుకాళ్ళు బాణాలు విల్లులకు సంధించి సిద్ధంగా ఉన్నారు. వాళ్ళు దండకుడి చేతిరుమాలు కేసి చూస్తు న్నారు. సూర్యుడు సరిగా నడి నెత్తికి వచ్చే శాడు. దండకుడు తన చేతిలోని రుమా లును కిందికి వదిలాడు. కాని అది కింద పడక, చిత్రంగా అదృశ్యమయింది! విలు కాళ్ళు దిగ్భ్రామ చెందారు. చూడ వచ్చిన జనం మరింత దిగ్భ్రామచెందారు.\nఈ లోపల ముహూర్తం దాటిపోయింది. శేఖరగుప్తుడి మరణ దండన రద్దయి పోయింది. \" యువరాజు శేఖరగుప్తుడికి జయం! జయం!\" అని జనం కేకలు పెట్టారు. తన కొడుకును ఏ దేవత లో కాపాడారనుకుని రాజు పరమానందభరి తుడై, శేఖరగుప్తుణ్ణి కౌగలించుకున్నాడు. దండకుడూ, ఇంద్రనాధ్ ఒకరినొకరు చూసి చిరునవ్వు నవ్వుకున్నారు.",
            "book_page_end": 44
        },
        {
            "title": "చపల చిత్తం",
            "book_page_start": 45,
            "pdf_page_start": 49,
            "pdf_page_end": 52,
            "author": "ఎల్. హరినారాయణ",
            "genre": "నీతి కథ",
            "moral": "చపలచిత్తం (మానసిక స్థిరత్వం లేకపోవడం) ఉన్నవారిని శిక్షించడం కంటే, వారి ప్రవర్తనను అర్ధం చేసుకుని, హాస్యంగా తీసుకుని వదిలేయాలి.",
            "keywords": [
                "బంగారం",
                "రైతు",
                "న్యాయాధికారి",
                "చపలచిత్తం",
                "ఉరిశిక్ష"
            ],
            "characters": [
                "రైతు",
                "న్యాయాధికారి",
                "రైతు భార్య",
                "జవానులు"
            ],
            "locations": [
                "గ్రామం",
                "పొలం",
                "న్యాయాధికారి ఇల్లు"
            ],
            "content": "ఒక రైతు నాగలి తీసుకొని, ఎడ్లను తోలుకుని పొలానికి వెళ్ళి, పొలం దున్నుకుంటూ ఉండగా నాగలికి ఏదో అడ్డు తగిలింది. తీసి చూస్తే ఒక కంచుపాత్ర దొరికింది. దాని నిండా బంగారం ఉన్నది.\nఅది చూసి రైతుకు మతి చలించినట్ట యింది. ఆ బంగారంతో ఎన్ని పనులైనా చెయ్యవచ్చు, ఎంతో గొప్పవాడైనా కావచ్చు. కాని అపాయం కూడా ఉన్నది. దొంగలకు తెలిస్తే దోచుకుపోతారు. అడ్డం వస్తే నిలు వునా చంపేస్తారు.\nఇలాటి విరుద్ధ ఆలోచనలతో రైతు సత మతమవుతూండగా, దూరంగా వెళుతూ న్యాయాధికారి కనిపించాడు. ఈ బంగార మంతా న్యాయాధికారికి ఇచ్చేస్తే తనకు ఏ భయమూ ఉండదనుకుని రైతు పరిగెత్తు కుంటూ వెళ్ళి న్యాయాధికారిని కలుసుకుని, ఆయనకు వినయంగా నమస్కరించి; దయచేసి ఒక్కసారి తన పొలంలోకి రమ్మని కోరాడు.\nఇద్దరూ కలిసి కంచుపాత్ర భూమిలో ఉన్నచోటికి వచ్చారు. అయితే ఇంతలోనే రైతుబుద్ధి మారిపోయింది. అతను ఆ పాత్ర మీదికి ఇంత మట్టి తోసి, న్యాయాధికారితో, \"తమరు ఏదన్నా నిర్ణయించగలరు. నా రెండెద్దుల్లో ఏది మెరుగంటారు? ” అన్నాడు.\nఈ ప్రశ్న విని న్యాయాధికారి చిరాకుపడి, తన దారిన తాను వెళ్ళిపోయాడు.\n\" ఆయనగారికి ఆ బంగారం ఎందు కిచ్చాను కాను? దీన్ని ఎక్కడ దాచను? ఎలా దాచను?\" అని రైతు మరింతగా భయపడసాగాడు.\nఅతనికి పగలంతా ఈ సమస్యను గురించి ఆలోచించటంతోనే సరిపోయింది. పొలంపని ఏమీ జరగలేదు.\nచీకటి పడబోతూ ఉండగా న్యాయాధి కారి గ్రామానికి తిరిగి వస్తూ రైతుకు కనపడ్డాడు.\nరైతుకు ప్రాణం లేచివచ్చింది. వాడు పరిగెత్తుకుంటూ వెళ్ళి న్యాయాధికారిని కలుసుకుని ఆయనను తన పొలంలోకి ఒక్కసారి అడుగుపెట్టమని ప్రాధేయ పడ్డాడు.\nన్యాయాధికారి ఏదో అక్రమం జరిగిం దనుకుని, రైతు వెంట వచ్చాడు. కాని అంతలోనే రైతు బుద్ధి మారిపోయింది. వాడు ఆయనతో, \" తమరు అన్నీ తెలిసినవారు. * చూడండి. నేను నిన్న దున్నిన ఆ చాళ్ళు బాగున్నాయా, ఇవాళ దున్నిన ఈ చాళ్ళు బాగున్నాయా?\" అని అడిగాడు.\nవాడికి మతిచలించిం దనుకుని న్యాయా ధికారి నవ్వుకుంటూ తన దారిన వెళ్ళి పోయాడు.\nఆయన వెళ్ళిపోగానే రైతు కుంగిపోయి, \" ఆయనకు ఆ బంగారం ఎందుకిచ్చాను కాను? దీన్ని ఎక్కడ దాచను? ఎలా దాచను?\" అని దిగులుపడ్డాడు.\nచివరకు వాడు. తాను రోజూ తిండి తెచ్చుకునే గోతం సంచీలో ఆ బంగారం గల పాత్రను ఉంచి. వీపున వేసుకుని ఇంటికి వెళ్ళాడు.\nవాడు తన భార్యతో, \"ఏమే, కాస్త ఎడ్లను కట్టేసి, వాటి కింత మేతవెయ్యి, నేను తొందరగా న్యాయాధికారిగారి ఇంటికి పోవాలి,\" అన్నాడు.\nతన మొగుడు వీపు మీది సంచీ దించక పోవటం గమనించి రైతు భార్య అందులో ఏదో రహస్యం ఉన్నదని గ్రహించింది. ఆదేమిటో తెలుసుకోవాలని పట్టుదల కలిగింది.\nఆమె రైతుతో, “నా కిదేపనా? ఆవులనూ, గొర్రెలనూ చూస్తున్నాను చాలదూ? నీ ఎడ్లను నువే కట్టేసుకో. ఆ తరవాత నీ యిష్టం వచ్చిన చోటికి వెళ్ళి, నీ ఇష్టం వచ్చినప్పుడు తిరిగిరా,'' అన్నది.\nచేసేదిలేక, రైతు వీపుమీది మూట కింద దించి ఎడ్లను కట్టెయ్యబోయాడు. వెంటనే రైతుభార్య మూటలో నుంచి కంచుపాత్ర పైకి తీసింది. దాని నిండా బంగారం! రైతు ఎడ్లను కట్టేసి, మేత వేసి తిరిగివచ్చేలోపుగా ఆమె ఆ పాత్రను దాచి, అదే ఆ కారమూ బరువుగల రాయి ఒకటి తీసుకువచ్చి సంచీలో పెట్టింది.\nరైతు పని ముగించుకుని వచ్చి, మూటను వీపున పెట్టుకుని తిన్నగా న్యాయాధికారి ఇంటికి వెళ్ళాడు.\n\"తమకు ఒక బహుమానం తెచ్చాను, దొరా!\" అన్నాడు వాడు.\nన్యాయాధికారి అది ఎంత విలువైన బహు మానమో అనుకుంటూ సంచీ తీసి చూసే సరికి రాయి కనిపించింది.\nన్యాయాధికారితోబాటు రైతు కూడా ఆశ్చర్యపోయాడు.\nరైతు ప్రవ ర్తనకు ఏదో బలమైన కారణం ఉంటుందని తోచి న్యాయాధికారి ఆ రాత్రి వాణ్ణి ఒక కొట్లో బంధింపజేసి, రాత్రి వాడు ఏం మాట్లాడుకుంటాడో. ఏం చేస్తాడో గమ నించమని ఇద్దరు జవానులను నియో గించాడు.\nరైతు ఆ కొట్లో కూచుని పైకి వినపడ కుండా గొణుగుతూ, చేతులతో అభిన యిస్తూ, ' ఇంతలావు చెంబు! ఇంత ఎత్తు! దాని నిండా బంగారమే! నిజంగా బంగా రమే!' అనుకున్నాడు.\nజవానులు న్యాయాధికారితో రైతు చేతు లతో చేసిన అభినయం వివరించి చెప్పారు.\nన్యాయాధికారి వాణ్ణి తన వద్దకు తీసుకు రమ్మని జవానులకు చెప్పి, వాడు రాగానే, \" చేతులతో ఏదో కొలుస్తున్నావట! ఎమిటా కొలిచేది?\" అని అడిగాడు.\nన్యాయాధికారికి పట్టరాని ఆగ్రహం వచ్చి \" ఈ వెధవను వెంటనే ఉరి తీసెయ్యండి,\" అని జవానులను ఆజ్ఞాపించాడు.\nవారు రైతును తీ సుకు పోయి, ఉరి కంబం ఏర్పాటు చేసి, తాడు బిగించి, ఉచ్చు మెడకు తగిలించ బోతూండగా రైతు, \"ఆగండి, న్యాయాధికారిగారికి ఒక్క మాట చెప్పాలి,\" అన్నాడు.\nజవానులు వాణ్ణి న్యాయాధికారి దగ్గిరికి తీసుకుపోయి వాడి చివరి కోరిక ఆయనకు నివేదించారు.\n\"ఏమిటి నువు నాకు చెప్పాల ను కున్నది?\" అని న్యాయాధికారి రైతును అడిగాడు.\n\"చూడు, దొరా! మీ మనుషు లు ఆ ఉచ్చు నా మెడకు బిగిస్తే నాకు ఊపిరి ఆడేదికాదు.\" అన్నాడు రైతు.\nన్యాయాధికారికి నవ్వు ఆగలేదు. \"ఆ వెధవను వదిలెయ్యండి.\" అన్నాడాయన.\nరైతు ఇంటికి తిరిగి వెళ్ళి, బంగారం పెట్టుకుని తన భార్యతో సుఖంగా జీవించాడు.",
            "book_page_end": 48
        }
    ],
    "statistics": {
        "total_stories": 13,
        "author_counts": {
            "పి. అనంతకృష్ణశర్మ": 1,
            "చందమామ బృందం": 5,
            "సత్త్వవంతులు": 1,
            "ఎస్. రామనాగేశ్వరరావు": 1,
            "సి. నాగరాజు": 1,
            "ఎ. రవికిశోర్": 1,
            "హెచ్. సువర్ణలత": 1,
            "ఏ. సి. సర్కార్, ఐంద్రజాలికుడు": 1,
            "ఎల్. హరినారాయణ": 1
        },
        "genre_counts": {
            "నీతి కథ": 5,
            "జానపద కథ": 1,
            "ప్రేరణ/పద్యాలు": 1,
            "సాహస కథ": 2,
            "బేతాళ కథ": 1,
            "హాస్యం/జానపద కథ": 1,
            "హాస్యం/నీతి కథ": 1,
            "చారిత్రక/సాహస కథ": 1
        }
    }
}
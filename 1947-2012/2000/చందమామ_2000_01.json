{
    "book_id": "చందమామ_2000_01",
    "stories": [
        {
            "title": "ఆశాజనక తరుణం!",
            "book_page_start": 5,
            "pdf_page_start": 5,
            "pdf_page_end": 5,
            "author": "చక్రపాణి, బి. నాగిరెడ్డి",
            "genre": "సంపాదకీయం",
            "moral": "భవిష్యత్తుపై ఆశావహ దృక్పథం కలిగి, సమైక్యంగా మానవజాతి అభివృద్ధికి కృషి చేయాలి.",
            "keywords": [
                "సహస్రాబ్ది",
                "ఆశలు",
                "భవిష్యత్తు",
                "ప్రపంచ యుద్ధాలు",
                "సమైక్య మానవజాతి"
            ],
            "characters": [],
            "locations": [
                "ప్రపంచం",
                "ఒరిస్సా"
            ],
            "content": "ప్రపంచ వ్యాప్తంగా కొత్త ఆశలు, అపేక్షలు ఉరకలు వేసే వాతావరణం నెలకొని ఉన్నది. మనం ఇప్పుడొక ఉద్వేగభరితమైన కాలఘట్టంలో ఉంటున్నాం. నూతన శతాబ్దానికే కాదు; నూతన సహస్రాబ్దానికే ఇది ఆరంభసమయం. ఇది మనలో సంరంభం కలిగించడంలో ఆశ్చర్యంలేదు.\n2000వ సంవత్సరాన్ని 20వ శతాబ్దానికి ఆఖరి సంవత్సరంగా తీసుకోవాలా? లేక 21వ శతాబ్దానికి మొదటి సంవత్సరంగా భావించాలా? అన్న విషయం గురించి ఇంకా ఒకవైపు తర్జన భర్జనలు జరుతూనే ఉన్నాయి. ఏది ఏమైనా, ఈ కొత్త సంవత్సరాన్ని రెండు శతాబ్దాలకు మధ్య వంతెన అని చెప్పవచ్చు.\nకొత్త ఆశలతో ఈ కొత్త శతాబ్దినీ, సహస్రాబ్దినీ ఎదురుచూడడంలో ఏదైనా ప్రాముఖ్యత ఉన్నదా అంటే ఉన్నదనే చెప్పాలి. మన ఆశలు మరింత మంచికోసం; మన అపేక్ష మరింత ప్రకాశవంతమైన భవిష్యత్తుకోసం! 20వ శతాబ్దంలో మనిషి ఎన్నో కష్టనష్టాలను ఎదుర్కొన్నాడు. వాటిలో కొన్ని—ప్రపంచ యుద్ధాలు, భారత విభజన వంటివి మనుషులే సృష్టించుకున్నవి. మరికొన్ని– ఇటీవల ఒరిస్సాతీరాన్ని అతలాకుతలం చేసిన తుపానుల్లాంటివి, భూకంపాలు ప్రకృతి సిద్ధంగా వచ్చిపడినవి. అయితే మానవజాతి ఈ శతాబ్దంలో మరికొన్ని మహత్తర ఆశయాలను కూడా సఫలం చేసుకున్నది. సుస్థిరమైన ఐక్యరాజ్యసమితి ఏర్పాటు; అణుబాంబులను నిర్మూలించడానికి ఏకాభిప్రాయసాధన వంటివాటిని వీటిలో ముఖ్యంగా చెప్పుకోవచ్చు. భూకంపాలు, తుపానులు వంటి ఉత్పాతాలు ముంచుకు వచ్చినప్పుడు బాధితులకు ఎక్కడెక్కడి నుంచో సానుభూతి, సహాయ సహకారాలు అందడం ఎంతయినా ఆనందించి, అభినందించతగ్గ విషయం.\nరానున్న కాలంలో మరింత ఉన్నతమైన, మేలైన సమైక్య మానవజాతి రూపొందగలదని ఆశిద్దాం!",
            "book_page_end": 5
        },
        {
            "title": "చందమామ కబుర్లు",
            "book_page_start": 6,
            "pdf_page_start": 6,
            "pdf_page_end": 6,
            "author": "చందమామ బృందం",
            "genre": "విశేషాలు/వార్తలు",
            "moral": "చారిత్రక, శాస్త్రీయ విశేషాలను తెలుసుకోవడం ఆసక్తికరం.",
            "keywords": [
                "ద్వారక",
                "శ్రీకృష్ణుడు",
                "డైనోసార్",
                "ఘరీర్",
                "ల్యాండ్ రిక్లమేషన్"
            ],
            "characters": [
                "డా॥ ఆర్.స్.రావు",
                "ఘరీర్",
                "రిచర్డ్ సిఫేలీ",
                "శ్రీకృష్ణుడు"
            ],
            "locations": [
                "గుజరాత్",
                "జోర్డాన్",
                "ఓక్లహామా",
                "ద్వారక"
            ],
            "content": "**మునిగిపోయిన ద్వారక అవశేషాలు!**\nశ్రీకృష్ణుడు పడమటి సముద్రతీరంలో (ఇప్పటి గుజరాత్) ద్వారకానగరాన్ని నిర్మించాడని పురాణాలు పేర్కొంటున్నాయి. ఆయన అవ తారం చాలించాక ద్వారక కూడా సముద్రంలో మునిగిపోయింది!\nప్రముఖ భారతీయ సముద్ర భూతత్వ శాస్త్రవేత్త డా॥ ఆర్.స్.రావు ఈ ప్రదేశంలో తవ్వకాలు జరిపి చాలా పరిశోధనలు చేశాడు. దాదాపు మూడు వేలా ఏడు వందల సంవత్సరాలకు పూర్వం ప్రాచీన కుశస్థలీ ద్వీప శిథిలాల మీద ఈ నగరం నిర్మించబడిందనీ, అయితే వంద సంవత్సరాలకే దానిని సముద్రం కబళించివేసిందనీ ఆయన అభిప్రాయపడు తున్నాడు. ఈ ఉత్పాతం జరగడానికి వారం రోజులు ముందుగానే అక్కడి వారు మరో చోటికి తరలి వెళ్ళడానికి శ్రీకృష్ణుడు ఏర్పాటు చేశాడు. భూమి పునర్అహణ విధానంలో అంటే ఇప్పుడు కూడా ఉపయోగంలో వున్న 'ల్యాండ్ రిక్లమేషన్ టెక్నాలజీ'లో శ్రీకృష్ణుడు ఈ నగరాన్ని నిర్మించి వుండవచ్చని డాక్టర్రావు అభి ప్రాయపడుతున్నాడు! ఆర్థికనిధుల కొరత వల్ల తవ్వకాల పనులు ఆగిపోయాయి. ఈ ప్రణాళి కను బి.బి.సి. త్వరలో ఫిలింగా తీయనున్నది.\n**ఎక్కువ దూరం నడిచిన అతి పెద్ద వయస్కుడు!**\nజోర్డాన్కు చెందిన ఘరీర్ అనే వృద్దుడు 128వ యేట మరణించాడు. ఆయన చివరిరోజులలోనూ ఎక్కడికైనా సరే నడిచేవెళ్ళేవాడు. ఆయన యువకు డుగా ఉన్నప్పుడు జోర్డాన్ స్థాపకుడు రాజు అబ్దుల్లా నడిపిన గుర్రాల, ఒంటెల పందాలలో పాల్గొనేవాడు. తీపి తినుబండారాలన్నా, మంచి భోజనం అన్నా ఆయనకు ఎంతో ఇష్టం. ఆయనకు ఇప్పుడు 128 మంది మనవలూ, మనవరాళ్ళూ; మునిమనవలూ, మునిమనవరాళ్ళూ ఉన్నారు.\n**భూమిపై నడిచిన అతి పెద్ద జంతువు**\nఅమెరికాలోని ఓక్లహామా విశ్వవిద్యాలయానికి చెందిన రిచర్డ్ సిఫేలీ అనే నిపుణుడు తన బృందంతో కలిసి ఆగ్నేయ ఓక్లహామాలో కొన్ని పరిశోధనలు జరిపాడు. వాళ్ళకు ఒక డైనోజార్ శిలాజం కంటబడింది. అది ప్రాణంతో ఉన్న ప్పుడు 60 టన్నుల బరువూ; భవనంలో ఆరో అంతస్థును అందుకోగల అతి పెద్ద మెడతో 60 అడుగుల ఎత్తూ ఉండి ఉంటుందని భావిస్తున్నారు. నడుస్తూంటే భూమిని దద్దరిల్ల జేసిన రాక్షసబల్లి అని దానికి వేరుపెట్టారు. “అది చాలా ఆశ్చర్యకర మైనది. భూమిపై నడిచిన అతిపెద్ద జంతువు అదే అని చెప్పవచ్చు!” అంటున్నాడు రిచర్డ్ సిఫెల్లీ!",
            "book_page_end": 6
        },
        {
            "title": "ఈ నెలలో జన్మించిన ప్రముఖులు",
            "book_page_start": 7,
            "pdf_page_start": 7,
            "pdf_page_end": 7,
            "author": "చందమామ బృందం",
            "genre": "జీవిత చరిత్ర/బయోగ్రఫీ",
            "moral": "భిన్నత్వంలో ఏకత్వాన్ని గుర్తించడం, దీనజనులకు సేవచేయడం, దేశ పునరుజ్జీవనానికి కృషి చేయడం.",
            "keywords": [
                "స్వామి వివేకానంద",
                "శ్రీరామకృష్ణ పరమహంస",
                "వేదాంతం",
                "విశ్వమత మహాసభ",
                "రామకృష్ణ మిషన్"
            ],
            "characters": [
                "నరేంద్రనాథ్ దత్తా (స్వామి వివేకానంద)",
                "శ్రీరామకృష్ణ పరమహంస"
            ],
            "locations": [
                "కలకత్తా",
                "అమెరికా",
                "ఇంగ్లాండు"
            ],
            "content": "చట్టవిద్య చదువుతూన్న కలకత్తా విశ్వవిద్యాలయ పట్టభద్రుడొకడు తరచూ శ్రీరామకృష్ణ పరమ హంసను చూడడానికి వస్తూండేవాడు. ఆ యువ కుడు పరమహంసతో మాట్లాడే తీరు చూసిన కొందరు, అతనిలో ఎప్పటికీ వివేకం ఉదయిం చదని భావించి ఉండవచ్చు. ఎందుకంటే—అతడు ఆధ్యాత్మిక విషయాలను పక్కనపెట్టి, వాదోప వాదాలకు దారితీనే ప్రాపంచిక విషయాలకు సంబం ధించిన ప్రశ్నలనే ఎక్కువగా అడిగేవాడు.\nపరమహంస అపార కరుణ ఆ యువకుణ్ణి గొప్ప ఆధ్యాత్మిక ప్రవక్తగా మార్చ గలదనీ; నరేంద్రనాథ్ దత్తా అనే ఆ యువకుడు, నవ భారత పున రుజ్జీవానికి శంఖారావం చేసిన స్వామి వివేకానందగా జగత్ ప్రసిద్ధి చెందగలడనీ వాళ్ళకు అప్పుడు తెలియదు!\nస్వామి వివేకానంద 1863 వ సం|| జనవరి 12వ తేదీన జన్మించాడు. శ్రీ రామకృష్ణ పరమహంస శిష్యుడై సన్యాసం స్వీక రించాడు. ఆయన సన్యాసం స్వీకరించాడే తప్ప- చుట్టూ వున్న ప్రపంచాన్నీ, అజ్ఞానంతో అలమటించే దీనమానవులనూ మరువలేదు. దేశాన్ని గురించి ఆలోచించడం వదిలిపెట్టలేదు. దీనజనులలో నిద్రాణంగావున్న దేవుణ్ణి సందర్శించాడా మహ నీయుడు!\n1886వ సం||లో శ్రీరామకృష్ణ పరమహంస పరమపదించారు. 1893వ సం॥లో స్వామి వివేకానంద అమెరికాలో జరిగిన విశ్వమత మహాసభలో పాల్గొన్నాడు. భారతీయ తత్వశాస్త్రమైన వేదాంతం గురించి అనర్గళంగా ఉపన్యసించి శ్రోతల హృదయాలను ఉర్రూతలూగించాడు. అక్కడి నుంచి ఇంగ్లాండుకు వెళ్ళాడు. ఆ రెండు దేశాల లోనూ పలువురు ఆయన శిష్యులయ్యారు.\nభారతదేశానికి తిరిగివచ్చి ఆయన శ్రీరామకృష్ణ మిషన్ ను స్థాపించాడు. ఆసేతు హిమాచలం పర్య టించాడు. అద్భుతమైన ఉపన్యాసాల ద్వారా వేలాది మంది యువతీ యువకులను దేశ సేవకోసం ప్రేరేపించి ఉత్తేజితులను చేశాడు. జీవిత పరమార్థం గురించి నీ మన సనాతన ఋషులు కనుగొని వెలిబుచ్చిన యోగరహస్యాలను విపు లీకరిస్తూ అనేక పుస్తకాలు రాశాడు.\nతన జాతికి మరణాన్ని జయించే వారసత్వాన్ని అందజేసిన స్వామి వివేకానంద నలభైయేళ్ళు నిండకముందే 1902వ సం॥లో అమరుడయ్యాడు. ఆయన అంటాడు:\n\"భిన్నత్వంలో ఏకత్వమే విశ్వసృష్టి రహస్యం. మానవులుగా మనమందరం ఒక్కటే. అయినా ఒకరికీ మరొకరికీ తేడా వుంది. మానవ జాతిలో అంతర్భాగంగా నేను మీలో ఒక్కణ్ణి; నామరూపాలు గల ఫలానా వ్యక్తిగా మీ కన్నా భిన్నమైన వాణ్ణి. పురుషుడిగా నువ్వు స్త్రీకన్నా భిన్నమైనవాడివే. అయినా మనుషులుగా అందరూ ఒక్కటే. మనిషిగా నువ్వు జంతువుకన్నా భిన్నమైనవాడివే. అయినా ప్రాణంవున్న జీవులుగా పురుషుడూ, స్త్రీ, జంతువూ, చెట్టూ, చేమా అంతా ఒక్కటే. సృష్టిలో వున్న ప్రతి ఒక్కరూ పరిపూర్ణ విశ్వంలో కలిసి ఒకటిగానే ఉంటున్నారు!\"",
            "book_page_end": 7
        },
        {
            "title": "రాక్షస ధర్మం (బే.క.)",
            "book_page_start": 9,
            "pdf_page_start": 9,
            "pdf_page_end": 15,
            "author": "మల్లవరపు మనోహరరెడ్డి",
            "genre": "బేతాళ కథ (ఫాంటసీ/తర్కం)",
            "moral": "ప్రతి జీవికి/వ్యవస్థకు దాని స్వధర్మం ఉంటుంది; దానిని విడిచిపెట్టకూడదు. తార్కిక దృష్టి జ్ఞానోదయాన్ని కలిగిస్తుంది.",
            "keywords": [
                "విక్రమార్కుడు",
                "బేతాళుడు",
                "దీర్ఘబాహుడు",
                "రాక్షసధర్మం",
                "శంకరశాస్త్రి"
            ],
            "characters": [
                "విక్రమార్కుడు",
                "బేతాళుడు",
                "దీర్ఘబాహుడు (రాక్షసుడు)",
                "శంకరశాస్త్రి (పురోహితుడు)",
                "శూరసింహ మహారాజు",
                "ప్రతిభుడు (గురువు)"
            ],
            "locations": [
                "కుంతల రాజ్యం",
                "శ్మశానం",
                "గుహ",
                "అడవి",
                "నది ఒడ్డున గురుకులం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టు పైనుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానంకేసి వడవసాగాడు. అప్పుడు శవంలోని బేతాళుడు, “రాజా, నీలో ఎంతటి కఠోర శ్రమకైనా ఓర్చగల శక్తీ, కోరినదాన్ని సాధించి తీరాలనే పట్టుదలకు కొదువలేదు. ఐతే వీటికి దీటైన తార్కిక దృష్టి, నయవంచకు లను ఇట్టే గుర్తించగల సూక్ష్మ పరిజ్ఞానం వున్నవాడన్న విషయం గురించి నన్ను తీరని సంశయం బాధిస్తున్నది. పరిస్థితుల ప్రభావ కారణంగానో, లేక కేవలం అదృష్టం వరించడం వల్లనో లోకంలో కొందరు దిగువ స్థాయి నుంచి పైస్థాయికి ఎగబాకి సుఖాలనుభవించే అవకాశం వున్నది. ఈ లౌకిక సూత్రం మానవులకే కాదు, రాక్షసులకైనా వర్తిస్తుంది. కాని కొందరు తార్కిక దృష్టినీ, అనుభవ జ్ఞానాన్నీ కూడా విస్మరించి, తమకు పట్టనున్న గొప్ప అదృష్టాన్ని చేజేతులా జారవిడుచు కుంటారు. నీకు ముందు ముందు ఉదాహరణగావుండి, తగు జాగ్రత్తలో వుండేందుకుగాను, దీర్ఘబాహుడనే ఒక రాక్షసుడి కథ చెబుతాను, శ్రమ తెలియకుండా, విను,” అంటూ ఇలా చెప్పసాగాడు:\nపూర్వం కుంతల రాజ్యంలో శంకరశాస్త్రి అనే ఒక వృద్ధ పురోహితుడుండేవాడు. ఒకసారి ఆయన దూర గ్రామంలో ఒక సంపన్నుడి ఇంట శుభకార్యం జరిపించి, అక్కడ లభించిన సంభావనలతో తిరుగు ప్రయాణమయ్యాడు. త్వరగా ఇల్లు చేరాలనే ఆలోచనకొద్దీ, శంకరశాస్త్రి అంతగా జనసంచారం వుండని, ఒక అడవి మార్గాన బయలుదేరాడు. అతడు కొంత దూరం వేగంగా నడిచి, ఎత్తయిన చెట్లతోవున్న ఒక పెద్ద గుట్ట పక్కగా పోతున్నంతలో, అక్కడ గుహలో వున్న రాక్షసుడొకడు బాగా చేయి చాచి శంకరశాస్త్రి నడుమును గుప్పెట్లో గట్టిగా బిగించి పైకెత్తాడు.\nశాస్త్రి ప్రాణభయంతో విలవిల్లాడిపోతూ తలవంచి చూసేసరికి, ఎదురుగా గుహ లాంటి నోరు, ఆ నోటిలో చురకత్తుల్లాంటి తెల్లటి కోరలతో రాక్షసుడు కనిపించాడు. వాడు శాస్త్రికేసి అయిష్టంగా చూస్తూ, “ఒరే, ఒకప్పుడైతే నీ బోటి జవజీవాలుడిగిన వాణ్ణి ముట్టనైనా ముట్టేవాణ్ణికాదు, కాని ఏం చేసేది? నిన్ను తినక తప్పదురా, బక్క పీనుగా!” అన్నాడు.\nరాక్షసుడు తనను చప్పున తినెయ్య కుండా మాట్లాడడం ప్రారంభించేసరికి, తను ఏవైనా నాలుగు వాడికి సంతోషం కలిగించే మాటలు మాట్లాడి, ప్రాణా పాయం నుంచి బయట పడవచ్చునన్న ఆశ కలిగి శంకరశాస్త్రి, “ఓ రాక్షసేంద్రా! తమరు అద్భుత శక్తి సంపన్నుల్లా కనిపిస్తున్నారు. ఎక్కడో గుట్ట దిగువున కాలిబాట వెంట పోతున్న నన్ను, గుహ సింహద్వారంలో వుండే పట్టిపైకెత్తారు. ఇది దేవమానవులెవరికీ సాధ్యమయ్యేది కాదు. రాక్షసేంద్రులైన తమ బోంట్లకు తప్ప!” అన్నాడు.\nఆ మాటలకు పరమానందం చెందిన రాక్షసుడు, గుహ ప్రతిధ్వనించేలా నవ్వి, \"ఒరే, నా పేరు దీర్ఘబాహుడు. పుట్టుకతోనే వచ్చిన నా అతి పొడవైన చేతులను చూసి నా తల్లిదండ్రులు నాకు దీర్ఘబాహుడు అని వేరు పెట్టారు, చూడు!” అంటూ చేతులను పైకెత్తి దావులనున్న ఒక చెట్టుకొమ్మను విరిచి దూరంగా విసిరి వేశాడు.\nశంకరశాస్త్రికి అప్పటికి మరింత ధైర్యం చిక్కింది. ఆయన ఒక పథకం ఆలోచించి, దీర్ఘబాహుడి ముఖంలోకి పరీక్షగా చూస్తూ, “ఓ రాక్షసేంద్రా! కాటికి కాలు జాపిన నాలాంటి వాడు, కారణజన్ములైన నీ లాంటి వాడికి ఆహారమై ఆకలి తీర్చగలిగితే నిజంగా అది వెయ్యి జన్మల పుణ్యఫలమే. కాని, నేనీప్రాంతానికి వచ్చిన పని వేరు. నా పేరు శంకరశాస్త్రి. రాజ్యమంతటా త్రికాలజ్ఞానిగా పేరుమోసిన వాణ్ణి. ముందు నీ జన్మ రహస్యం చెప్పనివ్వు. తర్వాత సంతోషంగా నీకు ఆహారమవు తాను,” అన్నాడు.\nఇది వింటూనే దీర్ఘబాహుడు ఆశ్చర్య పోయి, మోకాళ్ళమీద వంగి కూర్చుంటూ, “నాదంటూ ఒక జన్మ రహస్యం వున్నదా! ఏమిటది? త్వరగా చెప్పు,” అన్నాడు కుతూహలంగా.\nశంకరశాస్త్రి ఒకసారి గట్టిగా గొంతు సవరించుకుని, \"రెండు తరాలకు ముందు, ఈ కుంతల రాజ్యాన్ని పాలించిన శూరసింహ మహారాజువు సాక్షాత్తు నువ్వే. ఆనాటి నీ పాలన గురించి కుంతల ప్రజలు ఇప్పటికీ కథలూ, గాథలుగా చెప్పుకుంటు న్నారంటే -నువ్వెంత కీర్తిగడించావో ఆలోచించు. అలాంటి నువ్వు, గడ్డుకోపిష్ఠి అయిన ఒక ముని శాపాన బడి, రాక్ష సుడిగా జన్మించి, గుహల్లో కటిక నేల మీద పడుకుంటూ ఆకలి చల్లార్చుకునేందుకు నాబోటి బడుగులను పట్టుకుంటున్నావనే, నా కడుపు తరుక్కుపోతున్నది,” అన్నాడు బాధ నటిస్తూ.\n“అంతగా బాధపడకు బ్రాహ్మడా! నీ వల్ల అంత గొప్పదైన గతం తెలిసినందుకు చాలా సంతోషంగా వుంది! భవిష్యత్తులో కూడా నేనింతేనా, లేక శాపవిమోచన మార్గం ఏమైనా వున్నదా?” అని అడిగాడు దీర్ఘబాహుడు.\nఆ ప్రశ్నకు శంకరశాస్త్రి పెద్దగా నిట్టూర్చి, \"నిన్ను శపించిన మునే, నీకు శాప విమోచనం కలిగించాలి. కాని అతడు ఏనాడో, ఈ అడవి ప్రాంతాలు వదిలి హిమాలయాలకేసి వెళ్ళిపోయాడు. అందు వల్ల, నీకు శాపవిముక్తి లేదు. కాని, ఈ రాక్షసరూపంలోనే కుంతల రాజయ్యే యోగం వున్నది. నువ్వు రాజయ్యాక నీ భోగమేభోగం! ఆహారం కోసం నువ్వు గుహముందు కూర్చుని కునికిపాట్లు పడనవసరం లేదు. రాజయ్యాక ఇష్టమైన ఆహారం భుజిస్తూ, పీపాల కొద్దీ ద్రాక్ష రసాయనం తాగుతూ, పన్నీట స్నానం చేసి, పట్టు వస్త్రాలు ధరించి, పది మణుగుల బంగారం ఆభరణాలు వేసుకుని, వందల కొద్దీ నౌకర్లూ, చాకర్లూ సేవలందిస్తూండగా, రాజ్యాన్ని తిరుగులేని విధంగా పాలించ గలవు,” అన్నాడు.\nశంకరశాస్త్రి చెప్పింది ఊహించుకుని పొంగిపోయిన దీర్ఘబాహుడు చిన్నగా చప్పట్లుచరిచి, “నువ్వు చెప్పింది చాలా బావున్నది. కాని నాకు ఆకలి మహా ఎక్కువ. రోజుకు ముగ్గుర్ని తినే అలవాటున్నది. ఇది రాజ్య ప్రజలు మెచ్చరు గదా?” అన్నాడు.\n“అలాంటి శంకే వలదు. రాక్షనేంద్రా! రాజ్యంలో జనాభా విపరీతంగా పెరిగి పోయి, పండిన పంటలు చాలక, ఎక్కువ మంది ఒంటిపూట పస్తులతో అలమటి స్తున్నారు. ఇలాంటి సమయంలో నువ్వు ముగ్గుర్నికాదు, నలుగుర్ని తిన్నా జనాభా సమస్యను పరిష్కరిస్తున్నందుకు ప్రజలు నిన్ను వేనోళ్ళ కీర్తిస్తారే తప్ప దూషించరు,” అన్నాడు శంకరశాస్త్రి.\nదీర్ఘబాహుడు కొంచెం సేపు ఆలోచించి, \"అంతా బావున్నది కాని, నేను రాజును కావాలంటే ఇప్పుడున్న రాజు మాటేమిటి?” అని ప్రశ్నించాడు.\n“నీ తిరుగులేని రాక్షసబలం ముందు, అసమర్థుడైన మా రాజు బలపరాక్రమాలే పాటి? నువ్వు నా వెంట వస్తే, నిన్ను రాజును చేసే బాధ్యత నాది. సరా!\" అన్నాడు శంకరశాస్త్రి.\nఇందుకు తలవూపి దీర్ఘబాహుడు శంకరశాస్త్రితో బయలుదేరాడు. అడవి మార్గం దాటేంతవరకు శాస్త్రి భయంతో దిక్కులు చూస్తూ నడిచినవాడు, అడవి దాటగానే కూనిరాగాలు తీస్తూ చకచకా నడవసాగాడు.\nఇది గమనించిన దీర్ఘబాహుడు, “బ్రాహ్మడా! అడవిలో భయపడుతున్నట్టు కనిపించి, ఇప్పుడేమో అతి ఉత్సాహంగా నడుస్తున్నావేం! కారణమేమిటి?\" అని అడిగాడు.\nఆ ప్రశ్నకు శంకరశాస్త్రి పెద్దగా నవ్వి, “అడవి దాటే వరకూ ఏ క్రూరమృగమైనా హఠాత్తుగా వచ్చి మీదపడుతుందేమో అని, భయపడుతూ వచ్చాను, మరి ఇప్పుడు అడవి దాటాక ఆ భయం లేదుకదా!\" అన్నాడు.\n“అదేమిటి! అడవి బయట క్రూర మృగాలుండవా, ఎందుకని?” అని అడి గాడు ఆశ్చర్యంగా దీర్ఘబాహుడు.\nశంకరశాస్త్రి చిరునవ్వు నవ్వి చేతులు ఊపుతూ, \"రాక్షనేంద్రా! చేపలు నీటిలోనే వుంటాయి. మనుషులు గ్రామాల్లోనే నివసిస్తారు. అలాగే మృగాలు అడవుల్లోనే వుంటాయి. అలా కాక, మనుషులు అడవుల్లోకి వస్తే మృగాలు పీక్కు తింటాయి. ఒకవేళ మృగాలు గ్రామాల్లోకి వస్తే, మనుషులు వాటిని వేటాడి చంపుతారు. ఈ కారణాల వల్ల, ఏ జీవి ఎక్కడ వుండాలో అక్కడే వుండాలి. అది అనంతమైన ఈ సృష్టిధర్మం!” అన్నాడు.\nఇద్దరూ మౌనంగా కొంత దూరం నడిచాక, ఒక నది ఒడ్డున గురుకులం ఒకటి కనిపించింది. ఆ గురుకులంలో విద్యార్థులు ఒక వైపు సాముగరిడీలు, ఇంకో వైపు విలువిద్య, మరొక వైపు ఖడ్గ విద్యలూ ప్రదర్శిస్తున్నారు. వాళ్ళకు ఎదురుగా కొంచెం దూరంలో ఒక తాటి ఆకుల పాక ముందు ఎత్తయిన వెదురు పుల్లల ఆసనంలో కూర్చుని, శిష్యుల నైపుణ్యాన్ని నిశితంగా గమనిస్తున్నాడు వారి గురువు, ప్రతిభుడు.\nదీర్ఘబాహుడు ఆ దృశ్యాన్ని వింతగా చూస్తూ, “బ్రాహ్మడా! ఇక్కడ జరుగుతున్న గొడవంతా ఏమిటి?\" అని అడిగాడు.\nశంకరశాస్త్రి దూరంనుంచే చేతులెత్తి ప్రతిభుడికి నమస్కరించి, “ఇదొక గురు కులం. రాకుమారులకూ, ఇతరత్రా రాజ్యంలోని ప్రముఖులైన వారి కుమారులకూ ఆ కూర్చున్న ప్రతిభుడనే గురువు క్షాత్రవిద్యలతోపాటు, ధర్మశాస్త్ర విషయాలు బోధిస్తాడు. మాతృదేవోభవ, పితృదేవోభవ, గురుదేవోభవ అని మేము ఆయనను తల్లిదండ్రుల తర్వాత, అంతటి సముచిత స్థానం ఇచ్చి పూజిస్తాము. అయోధ్య, కోసల, అవంతీపుర రాజులే కాక ఇంకా గొప్ప పరాక్రమవంతులుగా కీర్తింప బడుతున్న రాజులూ, చక్రవర్తులూ, ఈ ప్రతిభుడికి శిష్యులే! ఈయనే గనక తలుచుకుంటే ప్రపంచాన్ని జయించ గలడు!\" అని చెప్పాడు.\nఆ మాటలు వింటూనే దీర్ఘబాహుడు తడబడుతున్న గొంతుతో, “అలాగా! అయితే ప్రతిభుడు రాజై సర్వ భోగా లనుభవించక, సన్యాసిలా అన్నీ త్యజించి ఇలా ఒంటరిగా ఆ తాటాకుల పాకలో ఎందుకు జీవించడం?” అని ప్రశ్నించాడు.\n\"ప్రతిభుడు తను రాజు కావాలని ఎన్నడూ కోరడు. ఎందుకంటే ఆయనకు తెలిసిందల్లా తన శిష్యుల్ని ఉత్తమమైన రాజులుగా,ప్రతిభావంతులైన పౌరులుగా తీర్చిదిద్దడమే. అదే తన విద్యుక్త ధర్మంగా భావిస్తాడాయన!” అని చెప్పి శంకరశాస్త్రి నాలుగడుగులు ముందుకు వేసి వెనక్కు తిరిగి చూసే సరికి అప్పటి వరకూ ఏదో ఆలోచిస్తూ నిలబడి వున్న దీర్ఘబాహుడు, అప్పుడే ఏదో స్ఫురించినట్టు గిరుక్కున వెనుదిరిగి పెద్ద పెద్ద అంగలతో అడవికేసి వెలుతూండడం కంటబడింది.\nశంకరశాస్త్రి పెద్దగా నవ్వి, గట్టిగా చప్పట్లు కొడుతూ, “ఓయీ రాక్షసా, నీకేమైంది? ఆగు, వెళ్ళకు,” అంటూ కేకపెట్టాడు.\nఅయితే దీర్ఘబాహుడు వెనుతిరిగైనా చూడకుండా, పెద్దపెద్ద అంగలతో మరింత వేగంగా నడుస్తూ కొద్ది సేపట్లో కనుమరుగై పోయాడు.\nబేతాళుడు ఈ కథ చెప్పి, \"రాజా, దీర్ఘ బాహుడు రాజై సర్వసుఖాలూ అనుభ వించాలని అడవి వదలి వచ్చి కూడా, ప్రతిభుణ్ణి గురించి విన్నవెంటనే, ఎందుకు తన నిర్ణయం మార్చుకుని వెనుదిరిగి పోయాడు? ఏదో ఒకనాడు క్షాత్ర విద్యల్లో మహాప్రతిభాశాలి అయిన ప్రతిభుడు, తనను వధిస్తాడని భీతిచెందా? లేక శంకరశాస్త్రి తనప్రాణాలు రక్షించు కునేందుకు, తనను నయవంచన పాలు చేశాడని అను మానించా? ఒక వేళ అదే నిజమైతే అతడు శాస్త్రిని అక్కడికక్కడే విరుచుకుతినాలి కదా? ఈ సందేహాలకు సమాధానం తెలిసికూడా చెప్పక పోయావో నీ తల పగిలి పోతుంది,” అన్నాడు.\nదానికి విక్రమార్కుడు, “దీర్ఘబాహుడు తన నిర్ణయం మార్చుకుని తిరిగి వెళ్ళి పోవడానికి కారణం అతడిలో అంతో యింతో వున్న ఇంగిత జ్ఞానం, తార్కిక బుద్దీ. దారిలో అతడడిగిన ప్రశ్నలకు, శంకరశాస్త్రి ఇచ్చిన సమాధానాలు, అతడి ఆలోచనల్లో మార్పుకు కారణమైనవి. శంకరశాస్త్రి పండితుల ద్వారా, శాస్త్రజ్ఞుల ద్వారా విన్న విషయాలను జోడించి, ఎంతో సమయస్ఫూర్తితో దీర్ఘబాహుడికి సృష్టిలో మృగధర్మం గురించీ, గురుధర్మం గురించీ వివరించాడు. ఆ వెంటనే దీర్ఘబాహుడికి తన రాక్షసధర్మం కూడా బోధపడింది. మృగాలు అరణ్యాలలో వుండడమే ధర్మ మైనప్పుడు; గొప్ప క్షాత్ర విద్యాపారంగతు డైన గురువు, తాను యోగిలా జీవిస్తూ, విద్యను శిష్యులకు నేర్పడమే తన ధర్మంగా భావించినప్పుడు-తాను మాత్రం తన రాక్షసధర్మాన్ని విడిచి రాజు కావడం సృష్టి ధర్మానికి వ్యతిరేకమని అతడు భావించాడు. అందువల్లనే, రాక్షసధర్మానికి కట్టుబడి, అతడు తన స్థావరానికి తిరిగి వెళ్ళిపోయాడు,” అన్నాడు.\nరాజుకు ఈవిధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. (-సమాప్తం)",
            "book_page_end": 15
        },
        {
            "title": "తెలివిగలవాడు",
            "book_page_start": 16,
            "pdf_page_start": 16,
            "pdf_page_end": 17,
            "author": "కోనే నాగవెంకట ఆంజనేయులు",
            "genre": "నీతి కథ",
            "moral": "తెలివైన వ్యక్తి స్వార్థం లేకుండా దీర్ఘకాలిక ప్రయోజనం కోసం తెలివితక్కువగా నటించగలడు.",
            "keywords": [
                "మాధవుడు",
                "తెలివితక్కువ",
                "వెండి నాణెం",
                "రాగి నాణెం",
                "దీర్ఘకాలిక ప్రయోజనం"
            ],
            "characters": [
                "మాధవుడు",
                "వరహాలయ్య",
                "వరహాలయ్య బంధువు",
                "సోమయ్య"
            ],
            "locations": [
                "హేలాపురం"
            ],
            "content": "హేలాపురనివాసి వరహాలయ్య కుమారుడు మాధవుడు, ఎనిమిదేళ్ళవాడు. తల్లిదండ్రులకు కడగొట్టువాడుకావడంతో, ఎంతో అల్లారుముద్దుగా పెరిగాడు. వాణ్ణి బంధువులందరూ మంచిచురుకైనవాడనీ, చాలాతెలివైనవాడనీ మెచ్చుకునేవారు.\nఅయితే, ఇంత తెలివిగలవాడని పేరు తెచ్చుకున్న మాధవుడు, ఒక్కవిషయంలో మాత్రం అతి తెలివితక్కువగా ప్రవర్తించే వాడు.\nఅదేమంటే—ఒకసారి వరహాలయ్య దూరపు బంధువు, పొరుగూరునుంచి ఏదో పనిమీద ఆయన ఇంటికి వచ్చాడు. ఆ బంధువు ఒకవారం రోజులుండి, తిరిగి వెళ్ళిపోయేముందు, జేబులోంచి ఒక వెండి నాణెం, ఒక రాగినాణెం తీసి, మాధవుడికి చూపించి, “ఒరే, మాధవా! ఎందుకో నీ తెలివితేటల్ని పరీక్షించాలనిపిస్తున్నది!\" అంటూ నవ్వి, మాధవుడి ముందు ఆ రెండు నాణేలను వుంచి, “ఈ రెంటినీ నీకిస్తాననుకోకు. నువ్వు వీటిలో ఏదో ఒక్కదాన్ని మాత్రమే తీసుకోవాలి, తెలి సిందా!” అన్నాడు.\nమాధవుడు ఒక్కక్షణంకూడా ఆలస్యం చేయకుండా, రాగినాణెం తీసుకున్నాడు. ఇది చూసి వరహాలయ్య బంధువు తెల్ల బోయాడు. ఎంతో తెలివిగలవాడని అందరూ అనుకునే మాధవుడు వెండి నాణెం కాక రాగినాణెం ఎందుకు తీసు కున్నాడో, ఆయనకు అర్థంకాలేదు. ఆయన లోలోపల వాడి తెలివితక్కువ తనానికి నవ్వుకుని, వెండినాణెం జేబులో వేసుకుని వెళ్ళిపోయాడు.\nఈ విషయం మర్నాటికల్లా, ఊళ్ళో అందరికీ తెలిసిపోయింది. అంతా తెలివి గలవాడని చెప్పుకునే మాధవుడు, ఏమంత తెలివిగలవాడు కాకపోగా, చాలాతెలివి తక్కువవాడని వాళ్ళు నవ్వుకున్నారు. ఊళ్ళో వాణ్ణి పరీక్షించేందుకు ఎవరు వెండీ,రాగి నాణేలు యివ్వజూపినా వాడు రాగినాణెమే తీసుకునేవాడు. ఇలా కొంత కాలం జరిగింది. ఒక రోజున వరహాలయ్య ఇంటికి సోమయ్య అనే బంధువు వచ్చాడు.\nసోమయ్య, వరహాలయ్య భార్యకు వేలువిడిచిన పినతండ్రిగారి కుమారుడు. మాధవుడి సంగతి ఊరివాళ్ళద్వారా తెలుసుకున్న సోమయ్య, నాలుగురోజుల తర్వాత తన ఊరికి తిరిగి ప్రయాణమై వెళ్ళిపోతూ, జేబులోంచి ఒక వెండి నాణెం, ఒక రాగి నాణెం తీసి మాధవుడిముం దుంచి, “ఒరే, మాధవా! వీటిలో నీకు నచ్చిన నాణెం ఒకటి తీసుకోరా అబ్బాయ్,\" అన్నాడు.\nమాధవుడు ఎప్పటిలాగే రాగినాణెం తీసుకున్నాడు. వాడి తెలివితక్కువతనానికి సోమయ్య అందరిలా నవ్వుకోలేదు, చాలా విచారించాడు.\nఆయన, మాధవుడి భుజంతడుతూ, “ఒరే, బాబూ! విలువైన వెండి నాణెం తీసుకోకుండా, ఎప్పుడూ రాగినాణెమే ఎందుకు తీసుకుంటున్నావురా? వెండి నాణెం విలువ తెలియనంతటి మూర్ఖు డివానువ్వు. ఒకప్పుడు నీ తెలివితేటలను గురించి చాలా విన్నాను. ఆ తెలివంతా ఏమైపోయింది?” అన్నాడు బాధగా.\nమాధవుడు ఆ ప్రశ్నకు జవాబు చెప్ప కుండా ముసిముసిగా నవ్వుతూ వూరు కున్నాడు. కాని సోమయ్య మరొకసారి రెట్టించి అడిగేసరికి, “మామయ్యా! నేను వెండి నాణెంతీసుకోవడం మొదలెడితే, ఇంకెవ్వరూ నా తెలివితేటల్ని పరీక్షిం చేందుకు, ఈ ఆట ఆడరు కదా! అప్పుడు, నాకు కనీసం రాగి నాణెంకూడా దక్కదు. ఈ విధంగా ఎప్పుడూ రాగినాణేలే తీసుకోవడంవల్ల నేను వాటిని దాచే పెద్ద డబ్బా దాదాపు నిండిపోయింది, చూడు!” అంటూ, మామకు డబ్బా తెచ్చి చూపించాడు.\nసోమయ్యకు కలిగిన ఆశ్చర్యం అంతా యింతాకాదు. ఆయన, మాధవుణ్ణి గొప్పగా మెచ్చుకున్నాడు. వాడు పెద్దగా నవ్వి, \"అందరూ నన్ను తెలివితక్కువ వాడను కుంటున్నంత మాత్రాన, నా తెలివి తేటలకు కలిగే నష్టం ఏమీ లేదుకదా! ఇప్పుడు తెలిసిందా మామయ్యా, తెలివి తక్కువతనం ఎవరిదో? అయినా, మామయ్యా, ఈ జరిగింది ఎవరికీ చెప్పకు, నీ పుణ్యముంటుంది,” అన్నాడు.",
            "book_page_end": 17
        },
        {
            "title": "దొంగనవ్వు",
            "book_page_start": 18,
            "pdf_page_start": 18,
            "pdf_page_end": 18,
            "author": "చందమామ బృందం",
            "genre": "హాస్యం/సాహసం",
            "moral": "అత్యంత ప్రమాదకర పరిస్థితుల్లో కూడా సమయస్ఫూర్తి, హాస్యం ప్రాణాన్ని కాపాడగలవు.",
            "keywords": [
                "వామనభట్టు",
                "దొంగ",
                "హాస్యం",
                "సమయస్ఫూర్తి",
                "నవ్వు"
            ],
            "characters": [
                "వామనభట్టు (మరుగుజ్జు)",
                "దొంగ (ఆజానుబాహుడు)"
            ],
            "locations": [
                "గ్రామాలు",
                "అడవి మార్గం"
            ],
            "content": "ఎలాంటి శరీరశ్రమాచేయలేని, మరుగుజ్జు ఒకడుండేవాడు. అయితే అతడిలో మంచి వాక్చాతుర్యం వుండేది. వాడు గ్రామాల వెంట తిరుగుతూ, పదిమందినీ తన హాస్యోక్తులతో నవ్విస్తూ, వాళ్ళిచ్చే కొద్దిపాటి డబ్బుతో కాలంగడుపుతూండేవాడు. అందరూ వాణ్ణి వామనభట్టు అనేవాళ్ళు.\nఒకనాడు వాడు, ఒక గ్రామంనుంచి మరొక గ్రామానికి పోతూ, ఎండతీవ్రంగా వుండడంతో, దారి పక్కనవున్న ఒక చెట్లగుంపు చేరి, వాటి నీడన కూర్చున్నాడు.\nకొద్దికాలం గడిచేసరికి వామనభట్టుకు, చెట్లకిందవున్న ఎండుటాకుల మీదుగా ఎవరో నడిచి వస్తున్న శబ్దం వినిపించింది. వాడు తలతిప్పి చూసేసరికి, పుస్తె మీసాలతో, గొడ్డలి భుజాన పెట్టుకుని తనకేసి వస్తున్న ఒక ఆజానుబాహుడు కనిపించాడు. వాణ్ణి చూస్తూనే దొంగ అని గ్రహించిన భట్టు, తన భయాన్ని బయటపడనీకుండా, “దేవుడెంతటి పుణ్యాత్ముడు! సూర్యతాపంతోపాటు, దాన్నుంచి రక్షణగా చెట్లనీడకూడా యిచ్చాడు,” అన్నాడు.\nదొంగ వాణ్ణి సమీపించి, \"నువ్వు నలుగుర్నీ నవ్వించి నాలుగు రాళ్ళు మూటగట్టుకునే వామనభట్టువని నేనెరుగుదును. నీ మాటలతో నన్ను నవ్వించి పారిపోవాలని చూస్తున్నావు. అది నీవల్ల కాదు. పుట్టి బుద్ధెరిగాక, ఈనాటి వరకూ నేను నవ్వలేదు. నవ్వు నాలుగువిధాల చేటని, మా తాత చెబుతుండేవాడు. సరే, ఈ సంచీలో వున్న డబ్బులు మర్యాదగా యిచ్చెయ్యి,\" అన్నాడు.\n“ఆహాఁ, మీ తాత శాస్త్రాలన్నీ తలకిందులుగా చదివిన వాడైవుండాలి. నవ్వు నాలుగందాలచేటంటే- అది మనక్కాదు, శత్రువులకు,\" అంటూ వామనభట్టు పెద్దగా నవ్వాడు.\n“నీ చమత్కారపుమాటలతో నన్ను నవ్వించాలని చూస్తున్నావేమో! అది నిన్ను పుట్టించిన వాడివల్లకూడా కాదు,\" అంటూ దొంగ, భట్టు దగ్గరున్న డబ్బుసంచీ తీసుకుని, వెనుదిరగబోతూ ఆగి, “నీ బోటివాణ్ణి ప్రాణాలతో వదిలితే, నా ప్రాణానికే ముప్పు తేగలవు. నీ తల నరుకుతాను,” అంటూ గొడ్డలి పైకెత్తాడు.\nఅది చూస్తూనే వామనభట్టు ఏమీతొణక్కుండా, \"అయ్యా, అసలే నేను పొట్టివాణ్ణి. తలమాత్రం నరక్కండి. మరీ పొట్టివాణ్ణయిపోతాను. అందరూ నన్ను అవహేళన చేస్తారు,” అన్నాడు.\nఆ మాటలు వింటూనే దొంగ పొట్టచెక్కలయ్యేలా నవ్వుతూ, “ఊహ తెలిశాక ఒక్కగానొక్కసారైనా నవ్వని నన్ను నవ్వించావు, భళా భళీ!\" అంటూ డబ్బు సంచీ భట్టుకు యిచ్చి గుబురుచెట్ల చాటుకు వెళ్ళిపోయాడు.",
            "book_page_end": 18
        },
        {
            "title": "స్వర్ణ సింహాసనం–2",
            "book_page_start": 19,
            "pdf_page_start": 19,
            "pdf_page_end": 26,
            "author": "లక్ష్మీగాయత్రి",
            "genre": "పౌరాణిక సీరియల్",
            "moral": "శత్రువుల కుట్రలను తెలివిగా ఎదుర్కోవాలి. రాజధర్మం కంటే ఉన్నతమైన ధర్మాలు ఉండవచ్చు.",
            "keywords": [
                "విజయదత్తుడు",
                "శ్రీదత్తుడు",
                "మరాళుడు",
                "శ్రీలేఖ",
                "గురుకులం",
                "నిధి"
            ],
            "characters": [
                "శ్రీదత్తుడు (మహారాజు)",
                "విజయదత్తుడు (యువరాజు)",
                "మరాళుడు",
                "కాళింది ప్రభువు",
                "మాధవసేనుడు",
                "వసుమతి",
                "శ్రీలేఖ",
                "శివానందులు (రాజగురువు)"
            ],
            "locations": [
                "కౌండిన్య దేశం",
                "చంపక దేశం",
                "గురుకులం",
                "రాజధాని"
            ],
            "content": "[హైహయ వంశస్థుడైన కౌండిన్య దేశాధిపతి పౌరస్వతుడు మిగిలిన రాజ్యాలను జయించి, దక్షిణాపథానికి సార్వభౌముడయ్యాడు. పౌరస్వతుడికి పదవ తరం వాడైన శ్రీదత్తుడి కాలానికి సామంత రాజ్యాలన్నీ విడిపోయాయి. శ్రీదత్తుడి ఏకైక కుమారుడు విజయదత్తుడు గురుకులంలో విద్యాభ్యాసం పూర్తి చేయనున్న తరుణంలో, వెంటనే రాజధానికి తిరిగి రావలసిందిగా కబురు వచ్చింది. రాజధానికి చేరిన యువరాజు విజయదత్తుడికి తమ రాజ్యంలోని నిధి నిక్షేపాలను కొల్లకొట్టడానికి పొరుగురాజులు కూడబలుక్కుని రహస్యంగా కుట్ర పన్నుతున్నారని మహారాజు శ్రీదత్తుడు చెప్పనారంభించాడు. -తరవాత ]\nమహారాజు తన మాటలను తిరిగి కొన సాగిస్తూ, “కొడుకు కోరికతో మరాళుడు సమస్య మరింత జటిలమైనట్టు భావించాడు. కొడుకుకు వెంటనే అవునని గాని, కాదని గాని సమాధానం చెప్పక, మరొక కోణం నుంచిసమస్యకు పరిష్కారం ఆలోచించటం ప్రారంభించిన కాళింది ప్రభువు, మాధవసేనుడి పుట్టు పూర్వోత్తరాలన్నీ ఆరాతియ్యడం సాగించాడు.\nఆ పరిశోధనలో, మాధవసేనుడు మనకు బంధువైన కారణంగా, మనం తెలుసుకోవాలన్న ఆసక్తి చూపనివీ, మరాళుడికి ఉపకరించేవీ అయిన కొన్ని అంశాలు వెలుగులోకి వచ్చాయి. అవేమి టంటే- కేవలం స్వయంవర ఆహ్వానం అందిన కారణంగా వచ్చి, వసుమతి తన మెడలో వరమాల వేసినందువల్ల, ఆమెను పెళ్ళాడాడు తప్పితే, వసుమతి పట్లగాని, హైహయ వంశీకులమైన మనపట్ల గాని అతడికి, ప్రత్యేకమైన ఆదరభావం ఏమీ లేదు. అంతేగాక, అంతర్గతంగా అతడిలో తీవ్రమైన ఐశ్వర్య వాంఛవున్నట్టు, మరాళుడు పంపిన నేర్పరులైన గూఢ చారులు గ్రహించి, తమ రాజుకు నివేదించారు.\nమాధవ నేనుడిలోవున్న ఆ ఒకేఒక్క బల హీనతను పునాదిగా చేసుకుని, తనకోటను నిర్మించుకోవడానికి నిశ్చయించుకున్న మరాళుడు, మాఘశుద్ధ సప్తమినాడు, తమ కులదైవమైన సూర్యభగవానుడికి జరిగే రథోత్సవానికి రావలసిందిగా, మాధవ సేనుడికి ప్రత్యేక ఆహ్వానం పంపాడు.\nఅంతకు ముందు ఎన్నడూ రాని, ఆ ఆహ్వానానికి కాస్త ఆశ్చర్యపడినా, భగవ త్కార్యం కనక, సకుటుంబంగా చంపక దేశానికి బైలుదేరాడు, మాధవ సేనుడు.\nచంపక రాజులు ప్రతి ఏటా, ఆ రథోత్స వాన్ని అత్యంత వైభవంగా జరుపుతారు. రథసప్తమినాటి ప్రాతఃకాలానే సూర్యదేవుడి బంగారు విగ్రహాన్ని రథంలో వుంచి, ముఖ్య వీథులన్నిటా ఊరేగిస్తారు. ఆ ఊరేగింపులో ప్రత్యేకత ఏమిటంటే, సూర్యభగవానుడు ఊరేగే ఆ రథానికి గుర్రాలు వుండవు! రథానికి పూన్చవలసిన ఏడు గుర్రాలకు బదులుగా, రాజ కుటుంబంలో ముఖ్యులైన ఏడుగురు పురుషులు, రథానికి కట్టిన ఏడు తాళ్ళను లాగుతారు. ఆ ఏడుగురిలో చంపక దేశపు మహారాజూ, యువరాజూ తప్పనిసరిగా వుంటారు. మిగిలిన ఐదుగురినీ మహారాజు నిర్ణయిస్తారు.\nఆనవాయితీగా ప్రతి ఏటా జరిగే, ఈ ఉత్సవాలలో, ఈసారి మరాళుడు, మాధవ సేనుణ్ణి ఏడుగురిలో ఒకడుగా ప్రకటించి, ఒక తాడును తనే స్వయంగా మాధవ సేనుడి నడుముకు అమిత గౌరవంతో కట్టి అతడి పక్కల ఇరువైపులా వున్న రెండు స్థానాలనూ తనకూ, కొడుకు చక్రభూపతికీ కేటాయించాడు.\nతొలిసారిగా రాజకుటుంబానికి చెందని వ్యక్తి, సూర్యుడి రథాన్ని లాగబోవటం, స్వయంగా మహారాజే ఆనవాయితీని భంగపరచటం చూసిన ప్రజల్లో గుస గుసలు చెలరేగాయి.\nఅది గమనించిన మరాళభూపతి, ప్రజలనుద్దేశించి సమ్మోహనంగా ప్రసంగిస్తూ, “అత్యంత గౌరవనీయుడైన ఈ కాళింది ప్రభువు, ప్రత్యేకంగా రథోత్సవం కోసమే, మనదేశానికి వచ్చిన మన అతిథి! పిలువగా వచ్చిన అతిథి, కుటుంబ సభ్యులకంటే గౌరవనీయుడనీ, ఆయనకు జరగవలసిన మర్యాదలన్నీ, ఆ స్థాయిలోనే జరపాలనీ ధర్మశాస్త్రాలు చెబుతున్నవి. ఆ ధర్మాన్ని అనుసరించే నేను ఒక తాడును ఆయనకు ఇచ్చి గౌరవించి, మనదేశపు మర్యాదనూ, ఔన్నత్యాన్నీ నిలబెట్టాను!” అన్నాడు.\nఇది విని, మాధవ సేనుడు అమితా నందంతో పొంగిపోయి, ఆనాటి మధ్యాహ్నం జరిగిన బ్రహ్మాండమైన విందు భోజనా నంతరం, తన ఆనందాన్నీ, చంపక ప్రభువు తనకిస్తున్న ఆత్మసమాన గౌరవ మర్యాదల పట్ల, తన కృతజ్ఞతనూ బాహాటంగా వెల్లడించాడు.\nమాధవ సేనుడి కృతజ్ఞతా పూర్వక వచనాలకు, మరాళభూపతి, గంభీరంగా తలపంకించి వూరుకున్నాడు. దాంతో కాస్త చివుక్కుమన్న మాధవ సేనుడు, ఆ తర్వాత ఏకాంతంలో, మరాళుడితో, “రాజా, మీరు నా పట్ల చూపుతున్న గౌరవానికి నేనెంతో ఆనందిస్తూ ఇందాక మాట్లాడిన మాటలు, మీకు అంతగా రుచించినట్టు లేవు. నామాటలు మిమ్మల్నేమీ నొప్పించలేదు కదా?” అన్నాడు ఎంతో స్నేహపూర్వకంగా.\nదీనికి మరాళభూపతి, ఎంతో చలించి పోయినట్టుగా చప్పున ముందుకు వంగి, మాధవసేనుడి చేతులు పట్టుకుంటూ, “మీరు మమ్మల్ని నొప్పించటమా! ఎంత మాట! నామనసులో వేరే ఆలోచనవున్నది. దాన్ని గురించి మీకు ఇప్పుడు చెప్పటమా, మానటమా అన్న సందేహంలో వున్నాను,” అన్నాడు.\nఆ మాటలకు మాధవనేనుడు కాస్త ఆశ్చర్యంగా, “మీరు సందేహించక అదే మిటో చెప్పండి,” అన్నాడు.\nమరాళుడు సంకోచిస్తూనే, “నేను చెప్పబోయేది ఒక కోరిక, మిత్రమా! అయితే అయ్యో, ఆహ్వానించి గౌరవించిన వ్యక్తి అడిగిన కోర్కెను తీర్చలేకపోయానే అని, మీరు బాధపడకూడదు. ఆ షరతు మీద అయితేనే చెబుతాను,\" అంటూ నేర్పుగా ముందరి కాళ్ళకు బంధం వేశాడు.\nమాధవ సేనుడు చిరునవ్వుతో, “చెప్పండి!” అన్నాడు.\nఅప్పుడు మరాళుడు, “సరే చెబు తున్నాను! మీరు ఇక్కడికి మా అతిథులుగా రాకముందే మీ అమ్మాయి శ్రీలేఖ రూపగుణశీలాదుల గురించిన ప్రశంస, మా దేశాన్ని చేరింది, అవన్నీ విన్న మా యువరాజు, ఆమెనే వివాహమాడాలన్న కోర్కెను, నా దగ్గర వెల్లడించాడు. అయితే నేను, ‘నాయనా, కౌండిన్య యువరాజు ఆమెకు బంధువూ, ఈడైనవాడూ ఆమెను అతడికివ్వాలన్న సంకల్పం వారికిగాని వున్నదేమో!' అన్నాను.\n“అయితే మా యువరాజు, 'నాన్నా, కౌండిన్య ప్రభువులు ఒకప్పటి సార్వ భౌములు కావచ్చు. ఎన్నో నిధినిక్షేపాలు వారి దగ్గర నేటికీ మూలుగుతుండవచ్చు. కానీ, రాజ్యం వీరభోజ్యం! వీరుడైన వాణ్ణి ఉత్తమ క్షత్రియ కన్య వరిస్తుంది. నా శౌర్య ధైర్యాలతో, నేను శ్రీలేఖ మనసును ఆకట్టుకోగలనన్న నమ్మకం, నాకున్నది. ఆమే గనుక నన్ను వరించిననాడు, మిగిలిన దక్షిణాపథాన్నంతటినీ జయించి, ఆమెను దక్షిణ భారతదేశానికంతటికీ మహారాణిని చేస్తాను. అంతేకాదు, పుత్రసంతానం లేని ఆమె తండ్రిని నా తండ్రితో సమానంగా గౌరవించి, అర్థ భాగానికీ, కౌండిన్య దేశంనుంచి లభింప జేసుకున్న ఐశ్వర్యంలో సగభాగానికీ అధి పతిని చేస్తాను' అన్నాడు.\n“రాజా, ఈ మాటలు విని నేను వెంటనే ఏమీ మాట్లాడలేకపోయాను. కొంతసేపాగి, 'నాయనా, బంధుత్వం కోరినవారు ఎంతో స్నేహంగా ప్రవర్తించాలి. ముందుగా నేను కాళింది ప్రభువుతో స్వయంగా ఈ విషయం మాట్లాడతాను. ఆయన అభిప్రాయాన్ని బట్టి మనం నడుచుకుందాం. నువ్వు మాత్రం తొందరపడకు,' అన్నాను. ఇదీకథ!” అని ఆగాడు మరాళుడు.\nఊహించని విధంగా, మరాళుడి నోటి వెంట వచ్చిన మాటలకు, మాధవ సేనుడు మొదట స్తంభించిపోయాడు. క్రమంగా తేరుకున్న అతడి మనసు, నెమ్మది నెమ్మదిగా మరాళుడి మాటలకు ఆకర్షింపబడుతూ, అనంతైశ్వర్యంగురించీ, దక్షిణాపథ సార్వభౌమత్వం గురించీ కలలు కనటం ప్రారంభించింది. ఆ కలల మత్తులో అతడు, తాత్కాలికంగా భార్యాబిడ్డల ఇష్టా యిష్టాల గురించి మరిచి పోయాడు.\nఆ తర్వాత దాదాపు మూడు గంటల పాటు, మరాళభూపతి, మాధవ సేనుల మధ్య ఏకాంత సంభాషణ నడిచింది. ఆ మూడు గంటల సమయంలో మరాళుడు, మాధవ నేనుణ్ణి దాదాపు పూర్తిగా లొంగదీసుకున్నాడు.\nమాఘమాసంలో, వారిద్దరి మధ్య ఆ రకమైన ఒప్పందాలు జరిగే నాటికి, నీ గురుకులవాసం ఇంకా ఆరునెలలున్నది. నీ శిక్షణ మాసంలో ముగిసినా, ఆశ్వయుజ మాసంలో గురుకులంలో వైభవంగా జరిగే దేవీనవరాత్రులు పూర్తి అయిన తర్వాతే నిన్ను స్వదేశానికి పంపటానికి కృష్ణ చంద్రులవారు నిర్ణయించిన విషయం కూడా మరాళుడికి తెలిసింది.\nఈ విషయాలన్నీ దృష్టిలో పెట్టుకుని, నువ్వు గురుకులం నుంచి తిరిగిరాక ముందే మనదేశాన్ని ముట్టడించాలని వారు నిర్ణయించుకున్నారు. ప్రతి ఏటా చైత్రమాసంలో వసంతోత్సవాలకు మన దేశం వస్తున్నట్టే, ఈ సంవత్సరం కూడా మాధవ సేనుడు మనదేశానికి వచ్చి, మన సైనిక వివరాలు సాధ్యమైనంతగా గ్రహించే టట్టు నిర్ణయం జరిగింది. వైశాఖ, జ్యేష్ఠ మాసాల్లో కాళింది, చంపక, కుంద నేన లన్నిటినీ ఒకచోట చేర్చి, ప్రత్యేకమైన తర్ఫీదు ఇస్తారు. రానున్న మాసం ఆషాఢం. దట్టమైన మబ్బులతో, సూర్యకాంతి తక్కువగా వుండే వర్షఋతు ప్రారంభ మాసమైన ఆషాఢం, సేనల రహస్య కదలికలకు చాలా అనువైనదన్న విషయం నీకుతెలిసిందే కదా! ఆ ఆషాఢ మాసంలో మూడు దేశాల సేనలూ మన దేశాన్ని ముట్టడిస్తాయి.\n“నాయనా, విజయా! ఈ రోజు జ్యేష్ఠ శుద్ధ ఏకాదశి. ఈనాటికి ఆ త్రిసైన్య కూటమి తీవ్రమైన సమర సన్నాహంలో వుండి వుంటుంది. మరికొద్ది రోజుల్లోనే మనదేశం రణభూమి కాబోతున్నది. ఆకశ్మికంగా ఏర్పడిన ఇటువంటి తీవ్ర పరిస్థితుల వల్ల, నిన్ను అర్ధాంతరంగా పిలిపించక తప్పలేదు. ఊహించని విధంగా వచ్చిపడిన, ఈ విపత్కర పరిస్థితి, మొదట్లో నన్ను బాగా కృంగతీసింది. అయితే మన రాజగురువులు శివానందుల వారు చెప్పిన మాటలు, నాలో కొత్త ఆశల్ని చిగురింపజేశాయి.\nవేగులద్వారా నాకు విషయాలన్నీ సమగ్రంగా తెలియగానే, నీ భవిష్యత్తు ఏమవుతుందో అన్న ఆందోళనలతో, శివానందులను నీ జాతకం చూసి భవిష్యత్తు చెప్పవలసిందిగా కోరాను. నీ జాతకాన్ని బాగా సూక్ష్మంగా పరిశీలించిన ఆయన, మొదట్లో నాకు ఏమీ చెప్పక, అఖండ పూజలో కూర్చున్నారు. ధ్యాన మగ్నులైన ఆయన కళ్ళముందు, ఉదయ సూర్య బింబమూ, పడగెత్తిన ఒక మహా సర్పమూ, ధగద్ధగాయమానంగా మెరుస్తున్న సువర్ణమూ, ఆరుగురు అందమైన కన్యలూ కనిపించారట! ఆ విషయం నాకు చెబుతూ ఆయన, 'మహారాజా! యువ రాజు అఖండ జాతకుడు. అతడి ప్రస్తుత దశ కొన్ని గట్టిచిక్కులనూ, ప్రాణగండాన్నీ కూడా సూచిస్తున్నా, గ్రహబలం వల్ల అతడు సర్వత్రా విజయుడే అవుతాడు. పౌర్ణమిలోగా అతడు ఇక్కడ వుండటం ఎంతయినా అవసరం. నా అంచనా ప్రకారం, అతడికి త్వరలోనే ఒక కొత్త నిధి లభిస్తుంది. పౌర్ణమిలోగా అతడిని రప్పించి, అతడి సమక్షంలో మన మైదానంలో, నేను మంత్రజలం చల్లి సూచించినంత మేరా తవ్వించండి,' అన్నాడు. అప్పటికే నిన్ను పిలిపించాలని అనుకుంటున్న నేను, ఆయన మాటలతో, నీకు వెంటనే వార్త పంపించాను. ఎల్లుండి త్రయోదశి శుక్ర వారం! బహుశా రాజగురువులు, ఆనాడే తవ్వకాలు ప్రారంభించేస్తారేమో!\" అని శ్రీదత్తుడు చెప్పడం పూర్తిచేసి గాఢంగా ఊపిరి తీసుకున్నాడు.\nవిజయదత్తుడు సందేహంగా, “కానీ, ఒక వైపు యుద్ధ ప్రమాదం ముంచు కొస్తుండగా మనం యుద్ధసన్నాహాలకు బదులు, తవ్వకాలకు అధిక ప్రాధాన్యత ఇవ్వటం అంత మంచిది కాదేమో!” అన్నాడు.\nఆ మాటలకు మహారాజు, “శివానందులు చెప్పగానే, నేను ఆ సందేహమే వ్యక్తం చేశాను. కానీ, ఆయన ఎట్టి పరిస్థితుల్లోనూ తవ్వకాలు ఆపవద్దనీ, వాటివల్ల నీకు ఇంతింతనరాని మేలు చేకూరుతుందనీ గట్టిగా చెబుతున్నారు. తవ్వకాలు మహా అయితే మూడురోజులకంటే ఎక్కువ పట్టదు. అందుకే నేను శివానందులు చెప్పిన ప్రకారమే చెయ్యటానికి నిశ్చ యించాను,” అన్నాడు.\nఆ జవాబుతో సంతృప్తి చెందిన విజయ దత్తుడు; “నాన్నా, ధర్మమూ, న్యాయమూ మనపక్షాన వున్నవి. మనం ప్రయత్నలోపం కూడా చెయ్యటంలేదు. కనుక, విజయం మననే వరిస్తుందన్న ఆత్మవిశ్వాసంతో ముందుకు సాగుదాం!\" అన్నాడు.\nకొడుకు మాటలకు మహారాజు తల పంకిస్తూ, ఏదో అనబోయేంతలో, ద్వారం దగ్గర చిన్న అలికిడి అయిన శబ్దం విని పించింది. ఇద్దరూ అటుకేసి తలలు తిప్పిచూశారు.\nద్వారం దగ్గర నిలబడివున్న భటుడు, మహారాజు తన వైపు చూడగానే నమస్క రించి, \"ఎవరో ఒక వ్యక్తి ప్రభువులను అత్యవసరంగా చూడాలని పట్టుబడు తున్నాడు. లక్ష్మీదేవి చేతి ఉత్తరం వచ్చిందని, మీకు చెప్పమన్నాడు,” అని విన్నవించాడు.\n“సరే, లోపలికి పంపు,” అన్నాడు మహారాజు.\nభటుడి వెంటవచ్చిన యువకుడు, మహారాజు పక్కన వున్న విజయదత్తుణ్ణి చూసి చప్పున ఆగిపోయాడు. విజయ దత్తుడు ఆ యువకుడి ముఖంకేసి కాస్త పరీక్షగా చూసి చిరునవ్వుతో, “నాన్నగారూ, లక్ష్మీదేవి చేతి ఉత్తరంగా వచ్చిన ఈ నవ యువకుడు, మీ మేనకోడలు శ్రీలేఖ!” అన్నాడు.\nమహారాజు ఒక్క ఉదుటన లేచి, ఆప్యాయంగా మేనకోడలి రెండు చేతులూ పట్టుకున్నాడు.\nశ్రీలేఖ బొటబొటా కన్నీళ్ళు కారుస్తూ, “మామయ్యా, విధిలేని పరిస్థితిలో, నన్ను మీ ఆశ్రయానికి పంపిస్తున్నాననీ, ఇక నాభారం మీదేననీ, మా అమ్మ మీతో చెప్పమన్నది,” అన్నది.\nఆ మాటలకు చలించిపోయిన మహా రాజు సానునయంగా మేనకోడలితలను నిమురుతూ, “తల్లీ! మీ అమ్మ నిన్ను హక్కుగల చోటుకే పంపింది!” అంటూ కొడుకు వైపు తిరిగి, \"విజయా, శ్రీలేఖ ఇక్కడికి రావటమనేది, నీకు జరిగిన మొదటి శుభం. మన క్షత్రియులకు గాంధర్వ వివాహం ధర్మసమ్మతమే! కనుక, నువ్వూ శ్రీలేఖా గాంధర్వ వివాహరీత్యా దంపతులైతే బావుంటుందని, నా ఆలోచన. ఏమంటావు?\" అని ప్రశ్నిస్తూనే శ్రీలేఖవైపు చూశాడు.\nమేనమామ మాటలతో, గతించిన ఆశలు క్షణంలో పునరుజ్జీవించినట్టు వికసించిన ముఖంతో, చప్పున విజయ దత్తుడి వైపు చూసిన శ్రీలేఖ, అంతలోనే తడబాటు పడి, చప్పున సిగ్గుతో తల వంచుకున్నది.\nతండ్రి, శ్రీలేఖల ఆతృత గమనించిన విజయదత్తుడు, చిరునవ్వుతో తల పంకిస్తూ, “మీ ఇష్టం నాన్నా!” అన్నాడు నెమ్మదిగా.\nవిజయదత్తుడి అంగీకారం విని, మహారాజు ఆనందంతో పొంగిపోతూ, \"శుభస్య శీఘ్రం! గాంధర్వ వివాహానికి సంకల్పబలమే ముహూర్తబలం!” అంటూ శ్రీలేఖ కుడిచేతిని తనే స్వయంగా అందు కుని, విజయదత్తుడి దక్షిణ హస్తంలో వుంచాడు. పాణిగ్రహణం అయినవెంటనే, ఆ దంపతులిద్దరూ సంతోషంగా వంగి మహారాజు పాదాలుతాకి భక్తితో నమస్క రించారు. (ఇంకావుంది)",
            "book_page_end": 26
        },
        {
            "title": "పండితుడికి మాతృభాష మరవలేదు!",
            "book_page_start": 27,
            "pdf_page_start": 27,
            "pdf_page_end": 29,
            "author": "చందమామ బృందం",
            "genre": "హాస్యం/సామాజిక కథ",
            "moral": "మాతృభాషను మరువకూడదు. అవసరాన్ని బట్టి భాషను ఉపయోగించాలి.",
            "keywords": [
                "సంజీవయ్య",
                "పండితుడు",
                "మాతృభాష",
                "సంస్కృతం",
                "పొట్టేలు"
            ],
            "characters": [
                "సంజీవయ్య",
                "మేనమామ",
                "గ్రామస్థులు",
                "పొట్టేలు"
            ],
            "locations": [
                "కమలాపురం",
                "కాశీ"
            ],
            "content": "కమలాపురం అనేది అతి చిన్న కుగ్రామం. ఆ గ్రామంలో వీధిబడి కూడా లేదు. అటువంటి గ్రామానికి ఎక్కడో వున్న కాశీకి వెళ్ళి, శాస్త్రపురాణాలు చదివినవాడు వస్తున్నాడంటే ప్రతి ఒక్కడికీ అతడెలా వుంటాడో చూడాలన్న కుతూహలం కలిగింది.\nసంజీవయ్య అనే యువకుడు పక్క గ్రామంవాడు. అతడు ఐదేళ్ళ క్రితం కాశీ వెళ్ళి, అక్కడ గురుకులాల్లో చదివి పండితుడై, తన మేనమామను చూసేందుకు కమలాపురానికి బయలు దేరాడు. ఆ రోజు గ్రామంలో సంత జరుగుతూండడంతో, గ్రామస్థుల్లో చాలామంది తమకు కావలసిన కూర గాయలూ, పండ్లూ, ఇతర వస్తువులూ కొనుక్కుంటున్నారు. కొందరు సంజీ వయ్య వచ్చే కాలిబాటకేసి ఆత్రంగా చూస్తున్నారు.\nసూర్యాస్తమయానికి, మరికొన్ని ఘడి యలుందనగా, సంజీవయ్య గ్రామంకేసి వస్తూ వాళ్ళకు కనిపించాడు. అతడు మెరిసిపోతున్న పట్టుధోవతితో, పొడవాటి ఎరుపురంగు లాల్చీతో, కుదురుగా కత్తి రించిన చిన్నగడ్డంతో-వీటన్నిటికీ వన్నె తెచ్చేలా గుండ్రటి తలపాగాతో, పండితుడిలా కాక, ఏ సంపన్నకుటుంబపు వెళ్ళికొడుకోలా వున్నాడు.\nఅతడు గ్రామంలో ప్రవేశిస్తూనే, తనకు నమస్కరించినవాళ్ళను దీవిస్తూ, చిరు నవ్వుతో వాళ్ళతలల మీద కుడిచేయి పెట్టి ఏవో సంస్కృత శ్లోకాలతో ఆశీర్వదించ సాగాడు. ఇది అక్కడ చేరిన వాళ్ళందరికీ చాలా ఆనందం కలిగించడంతోపాటు, ఒక పండితుడితో పరిచయం ఎంతో గర్వకారణం కూడా అయింది.\nఅయితే, సంజీవయ్య గట్టిగా గొంతు సవరించుకుని, వాళ్ళతో మాట్లాడడం ప్రారంభించేసరికి, అదేమిటో ఏ ఒక్కరికీ అర్థంకాక ఆశ్చర్యపోయారు. దీనిక్కారణం, సంజీవయ్య సంస్కృతంలో మాట్లాడడం ప్రారంభించడం.\nచివరకు, ఒకడు ధైర్యం తెచ్చుకుని సంజీవయ్యతో, “బాబూ, నువ్వేం మాట్లాడుతున్నావో మాకు తెలియడం లేదు. మేమంతా అక్షరంముక్కరాని పామరులం! కనక, మాకు అర్థమయ్యే భాషలో కాస్తమాట్లాడు!\" అన్నాడు.\nసంజీవయ్య సరే అన్నట్టు తలాడించి మాట్లాడడం మొదలుపెట్టాడు. ఐతే, ఇప్పుడు మాట్లాడేది, ఆ ప్రాంతంవాళ్ళు మాట్లాడేభాషే అయినా, అతడిపైస్థాయి పదజాలం ఎవరికీ అంతుబట్టలేదు. ఐదేళ్ళపాటు మహాపండితుల మధ్యమెల గడంతో, అతడికి సామాన్యులు మాట్లాడే వాడుకభాష మరుగునపడిపోయింది!\nఐతే, అక్కడ చేరినవాళ్ళలో కొందరికి అతడివాలకం ఏమాత్రం నచ్చలేదు. ఐదేళ్ళ పాటు కాశీలో పండితులమధ్య తిరిగినంత మాత్రాన, ఎవరైనా మాతృ భాషను అంత తికమకగా మాట్లాడుతారా?\nఆ సమయంలో సంజీవయ్య నిలబడి వున్నచోటుకు దాపులనే కొందరు యువ కులు పొట్టేళ్ళ పందెంచూస్తూ ఆనంది స్తున్నారు. హఠాత్తుగా వాటిల్లో ఒకదానికి, ఈయువపండితుడిమీద కన్ను పడింది. బహుశా, అది తానానాటివరకూ చూడని సంజీవయ్య వస్త్రధారణ ఆకర్షించి రెచ్చి పోయేలా చేసివుంటుంది.\nఆ పొట్టేలు తానంతవరకూ ఢీకొడు తున్న పొట్టేలును వదిలి, సంజీవయ్యకేసి వచ్చి, తలవంచి అతణ్ణి ఢీకొట్టేందుకు వెనకకాళ్ళమీద లేవసాగింది. ఐతే, సంజీ వయ్య తనముందు తలవంచిన పొట్టేలును సరిగా గమనించకుండా, అలవాటు ప్రకారం, దగ్గరకు వచ్చి తలవంచి నమస్క రించేవాళ్ళను దీవించే ధోరణిలో, పొట్టేలు తలపై తనకుడి చేయిని ఎత్తాడు. ఇది గమనించిన కొందరు సంజీవయ్యను పక్కకు తప్పుకోమని గట్టిగా హెచ్చరిం చారు. అయినా అతడామాటలు పట్టించు కోక వున్నచోటునుంచి కదలలేదు. ఆ మరుక్షణం పొట్టేలు అతణ్ణి గట్టిగా ఢీ కొట్టింది. అంతే, కాశీపండితుడు సంజీ వయ్య బోర్లాపడిపోతూ, పొట్టేలును, అక్కడవున్న వాళ్ళందరికీ అర్థమయ్యే సామాన్యపదజాలంతో నానా తిట్లూ తిట్టసాగాడు.\nఇది విన్న వాళ్ళలో, ఒక మాటకారి సంజీవయ్యకు లేచినిలబడేందుకు చేతి ఆసరాయిస్తూ, “నీతో ఎలాప్రవర్తించాలో తెలియని పొట్టేలు ప్రవర్తనకు చాలా విచారిస్తున్నాం. ఐతే, అదే సమయంలో నువ్వు నీమాతృభాషను మరచిపోలేదని తెలిసినందుకు చాలా ఆనందంగా వున్నది!” అన్నాడు.",
            "book_page_end": 29
        },
        {
            "title": "భారత సంస్కృతి—చరిత్ర- 1",
            "book_page_start": 30,
            "pdf_page_start": 30,
            "pdf_page_end": 34,
            "author": "విశ్వావసు",
            "genre": "చరిత్ర/సాంస్కృతిక వివరణ/పురాణం",
            "moral": "భారతదేశం గొప్ప సంస్కృతి, వేదాల, ఉపనిషత్తుల జ్ఞానాన్ని కలిగి ఉంది. జ్ఞానాన్వేషణ అంతిమ లక్ష్యం.",
            "keywords": [
                "సరస్వతీ నది",
                "వేదాలు (శృతులు)",
                "ఋషులు",
                "నచికేతుడు",
                "యముడు"
            ],
            "characters": [
                "దేవనాధుడు (తాతయ్య)",
                "సందీపుడు (మనవడు)",
                "నచికేతుడు",
                "యముడు",
                "వాజస్రవసుడు"
            ],
            "locations": [
                "సరస్వతీ నదీ తీరం",
                "హిమాలయాలు",
                "యమలోకం"
            ],
            "content": "**సరస్వతీ నదీ తీరంలో...**\nదేవనాధుడు తన చేతికర్ర తీసుకుని నదీ తీరంలో నడవడానికి బయలుదేరుతూండగా, “ఈ వార్త చదివావా, తాతయ్యా?\" అంటూ సందీపుడు పరిగెత్తుకొచ్చాడు. సూర్యుడు అస్త మించబోతున్నాడు. ఆకాశం బంగారంలా మెరు స్తున్నది. చల్లటి గాలులు ఆ సాయంకాలానికి మరింత హాయిని సమకూరుస్తున్నాయి.\nదేవనాధుడు ఆగాడు. జీవితకాలమంతా చరిత్ర పాఠాలు చెబుతూ వచ్చాడాయన. ప్రాచీన భారత చరిత్రలో ఎన్నో పరిశోధనలు చేసి, ఇటీ వలే పదవీ విరమణ చేసిన విశ్వవిద్యాలయ ఉపన్యాసకుడు దేవనాధుడు. ఆయన ఎందరో విద్యార్థులను చూశాడుగాని, ఇంకా పాఠ శాలను కూడా దాటని సందీపుడిలా ప్రతి విష యం పట్లా అమిత ఆసక్తిని కనబరిచే విద్యార్థు లను ఎన్నడూ చూడలేదు. సందీపుడు రోజూ ఏవేవో కొత్త కొత్త సందేహాలు అడిగేవాడు. దేవనాధుడు వాటికన్నిటికీ ఓపిగ్గా, వివరంగా సమాధానాలు చెప్పేవాడు. తనకు తెలియని విషయాలను గురించి అడిగినట్టయితే, ఎంతో వినయంగా తాను కూడా ఆ విషయాలను గురించి తెలుసుకోవడానికిప్రయత్నించేవాడు. ఇద్దరూ కలిసి, దేవనాధుడి గదిలోని ముఖ్య మైన పుస్తకాలను తీసి చూసి మరీ తెలుసు కునేవారు. దేవనాధుడు, “నేను మళ్ళీ మళ్ళీ చదివి నిదానంగా ఆలోచించి, ఇంకా వివరంగా తెలుసుకునే కొద్దీ, నాకు ఏమీ తెలియదనే విషయం తెలుసుకునేవాణ్ణి,” అనే ప్రముఖ ఫ్రెంచి తత్వవేత్త వాల్టేర్ మాటలను తరచూ చెబుతూ ఉండేవాడు. సందీపుడికి దేవనాధు డంటే అభిమానమూ, భక్తి గౌరవాలూ ఉన్నాయి. ఆయనలో మంచి మిత్రుణ్ణి, మార్గదర్శినీ చూశాడు సందీపుడు,\n“రా, నాయనా! ఇవాళ నా కోసం ఏంవింత వార్త తెచ్చావు?” అని అడిగాడు దేవనాధుడు.\n\"తాతయ్యా! మన ప్రాచీన గ్రంథాలు సరస్వతీ నదిని గురించి చెబుతాయి. అయితే దాని జాడ మనకు ఎక్కడా కనిపించదు. ఆ పేరుతో నది అంటూ లేదని ఇటీవల ఒక పెద్దమనిషి బల్లగుద్ది మరీ చెప్పాడు. అయితే, ల్యాండ్ట్ అనే ఒక శాటిలైట్ ఆ నదీమార్గాన్ని ఫోటోతీసిందని ఈ పత్రిక చెబుతోంది. హిమా లయాలలో పుట్టి ప్రవహించిన ఆ నది వెడల్పు పధ్నాలుగు కి.మీ. ఉండేదని ఇందులో రాశారు!” అన్నాడు సందీపుడు.\n“అవును, నిజమే నాయనా! మరో ముఖ్య విషయం ఏమంటే కొన్ని సంవత్సరాలకు పూర్వమే పాల్ హెన్రీ ఫ్రాంక్ ఫోర్ట్ అనే సుప్రసిద్ధ పురాతత్వ పరిశోధనావేత్త ఈ నదిని గురించి పరిశోధనలు జరిపాడు. బహుశా అనావృష్టి కారణంగా అది దాదాపు నాలుగు వేల సంవత్స రాలకు పూర్వమే ఎండిపోయి కనుమరుగై వుంటుందని ఆయన అభిప్రాయపడ్డాడు. నది ఎండిపోవడానికి మరేవైనా కారణాలు కూడా వుండవచ్చు. ఒక్క సరస్వతీ నది మాత్రమే అలా అదృశ్యమై పోలేదు. దృశద్వతి నది కూడా దానిలాగే కాలగర్భంలో కనుమరుగై పోయింది!” అన్నాడు దేవనాధుడు.\n“మరి అలాంటి నదులు అసలు ఎప్పుడూ లేనేలేవని వాదించడం విడ్డూరం కాదా తాతయ్యా?” అని అడిగాడు సందీపుడు.\n\"కాదు. ఎందుకంటే మన గత చరిత్ర గురించి మనకు అంతగా తెలియదు. వంద లాది సంవత్సరాలు మనం ఒక విధమైన బద్ధకంతో జీవితాలు గడివేశాం. పరిశోధనలన్నా, అన్వేషణలన్నా మనకు అసలు గిట్టవు. అయితే, పాశ్చాత్య దేశాల నుంచి వచ్చిన కొందరు పరిశోధకులు ఈ విషయంలో మన కెంతో మేలుచేశారు. సాంచీ స్థూపాన్ని గురించీ, అజంతా, ఎల్లోరా గుహల చిత్రకళా నిధులను గురించీ ఎన్నో విలువైన విషయాలను వెలుగులోకి తెచ్చారు. మన తాళ పత్ర గ్రంథాలెన్నిటినో పరిశోధించి వాటిలోని విజ్ఞాన నిధులను వెలికితీశారు. అయితే, అదేవిధంగా వాళ్ళు కొన్ని నిజంకాని చారిత్రక సిద్ధాంతాలను కూడా ప్రచారంలోకి తెచ్చారు. ఉదాహరణకు చెప్పాలంటే—చాలాకాలం పూర్వం ఆర్యులు మనదేశంపై దురాక్రమణ జరిపి స్థానికులైన ద్రావిడులతో యుద్ధంచేశారని చెప్పారు. మన చరిత్రకారులూ, ఉపాధ్యాయులూ ఆ సిద్ధాంతంలోని నిజానిజాలను పరీక్షించకుండా అలాగే అంగీకరించారు. దానినే ఇంకా, మనం పాఠ్యపుస్తకాలలో చదువుతున్నాం. బోధిస్తున్నాం! అయితే, ఇవాళ చిత్తశుద్ధిగల ఏ పరిశోధకుడి కైనా ఈ సిద్దాంతాన్ని బలపరచడానికి లవలేశం కూడా ఆధారాలు లేవని ఇట్టే తెలిసిపోతుంది. పైగా ఆ సిద్ధాంతం వల్ల మనదేశానికి పెద్దహాని కూడా వాటిల్లింది. ఎందుకంటే దానివల్లే మనం మనల్ని రెండు భిన్నమైన జాతులకు చెందిన వాళ్ళుగా భావించడం మొదలు పెట్టాం!” అన్నాడు దేవనాధుడు.\n“అదిసరే, తాతయ్యా! అనావృష్టి కారణంగా సరస్వతీ నది ఎండిపోయిందే అనుకుందాం. మరి, ఆ నదీ తీరంలో నివసించిన ప్రజలు ఏమైవుంటారు?\" అని అడిగాడు సందీపుడు తీవ్రంగా ఆలోచిస్తూ.\n“వాళ్ళుచాలా కష్టాలనే ఎదుర్కొని వుండాలి! నది ఎండిపోవడం అన్నది హఠాత్తుగా, ఒక్క సారిగా జరిగివుండదు. అక్కడి వాళ్ళు కూడా క్రమేణా పచ్చగావున్న కొత్త ప్రాంతాలను వెతు క్కుంటూ తరలి వెళ్ళివుంటారు. మనది సువిశాలదేశం గనక భూములకు లోటులేదు. అయితే సరస్వతీ నదీతీరంలో వాళ్ళు పెంచి పోషించిన సంస్కృతీ సాహిత్యాలు తరగని సంపదలుగా మిగిలి ఉన్నాయి. మనదేశ విశిష్టతను చాటుతున్నాయి. వాటిని వేదాలు అంటారు. వేదాలు నాలుగు. అవి ఋగ్వేదం, యజుర్వేదం, సామవేదం, అధర్వవేదం!\" అన్నాడు దేవనాధుడు.\n“వాళ్ళు వెళ్ళిన ప్రాంతాలకు తమవెంట ఆ పుస్తకాలను తీసుకువెళ్ళారా, తాతయ్యా?” అని అడిగాడు సందీపుడు. దేవనాధుడు చిన్నగా నవ్వి, “అవును, తీసుకువెళ్ళారు. అయితే పుస్తకాల రూపంలో కాదు తమ జ్ఞాపకశక్తితో. వాళ్ళకు రాయడం తెలుసు. అయినా, వేద మంత్రాలను వల్లిస్తూ, కంఠస్థం చేసి జ్ఞాపకం వుంచుకోవడమే సంప్రదాయంగా ఆచరించారు!” అన్నాడు.\n“నమ్మశక్యంగాలేదు!” అన్నాడు సందీపుడు.\n“మనకు నమ్మశక్యం కాదు. అయినా అది నిజం! ఆనాటి వాళ్ళ జీవనశైలి మనకు పూర్తిగా భిన్నమైనది. ఆనాటి ప్రజలందరికీ వేదాలు కంఠతా వచ్చునని నేను అనడంలేదు. అయితే అలా జ్ఞాపకం వుంచుకున్న వారిని ఋషులు అనేవారు. వారే సమాజానికి గురువులు. వారికి అద్భుతమైన ఏకాగ్రత, జ్ఞాపకశక్తి ఉండేవి. వేదమంత్రాలను బాల్యంనుంచే స్వరయుక్తంగా విని, మళ్ళీ మళ్ళీ వల్లెవేసి కంఠస్థం చేసేవారు!” అన్నాడు దేవనాధుడు\n\"ఎందుకు అంతగా శ్రమపడేవారు, తాతయ్యా!” అని అడిగాడు సందీపుడు.\n“ఆ ప్రశ్నవేస్తావని అనుకుంటూనే ఉన్నాను సందీపా. మనం దేనికోసమైనా శ్రమపడాలని నిర్ణయించుకున్నామంటే అందులో ఏదో ఒక ఆనందం, ప్రయోజనం ఉండి తీరుతాయి. అయితే ఋషులు క్షణికమైన ఆనందాన్నిగానీ, అశాశ్వతమైన ప్రయోజనాన్ని గానీ ఆశించారని చెప్పలేము. జీవితంలో ఎదురయ్యే ముఖ్య మైన సమస్యలనూ, చిక్కులనూ పరిష్కరించే సమాధానాలకోసం నిరంతర అన్వేషణ సాగించారు. మనం ఎందుకు జీవిస్తున్నాం? మరణం తరవాత మనిషికి ఏమవుతుంది? బాధలకు మూలకారణం ఏమిటి? ఇలా ఎన్నెన్నో ప్రశ్నలకు సమాధానాలు వెతికారు. అటువంటి ప్రశ్నలకు వేదాలలో సమాధానాలు ఉన్నాయని విశ్వసించారు!\" అన్నాడు దేవనాధుడు.\n“అవునూ, వేదాలను ఎవరు రాశారు?” అని సందీపుడు అడిగాడు.\n“అదే నిగూఢ రహస్యం! మనం పుస్తకాలు, ఉత్తరాలు రాసినట్టు వేదాలను ఎవరూ రాయ లేదు. ఋషులు వాటిని విన్నారు. అందుకే వాటిని శృతులు అని అంటారు. అంటే విన్నవి అని అర్థం. ఉన్నత స్థాయినుంచి మానవ చేతనకు అద్భుత సత్యాలు గొప్ప పదాలుగా, స్ఫూర్తి వాక్యాలుగా దిగివచ్చాయని ఋషులు విశ్వసించారు!” అన్నాడు దేవనాధుడు.\n“అటువంటి సత్యాలు నా హృదయంలోకీ దిగిరావాలని కోరుకోవచ్చా?” అని అడిగాడు సందీపుడు ఆశ్చర్యంగా.\n“తప్పకుండా! వారూ మనలాంటి మను షులే సందీపా! వారికి జరిగిందంటే నీకూ జరగ వచ్చు. జీవుడు మరణం తరవాత ఏమవుతాడు? అన్న రహస్యాన్ని కనుగొన్నప్పుడు నచికేతుడు నీకన్నా చిన్నవాడే!” అన్నాడు దేవనాధుడు.\n“నచికేతుడా? ఆ పేరు ఎప్పుడో విన్నట్టుందే!” అన్నాడు సందీపుడు.\n\"అంతేనా? శతాబ్దాల తరబడి ఆపేరు ఎందుకు నిలిచివుందో తెలుసా?\" అని అడి గాడు దేవనాధుడు.\n“తెలియదు!” అన్నాడు సందీపుడు.\n“వేదాల చివరి భాగాలు ఉపనిషత్తులు. వాటిలో ముఖ్యమైన కఠోపనిషత్తులో నచికేతుడి కథ చెప్పబడింది. నచికేతుడి తండ్రి వాజ స్రవసుడనే ముని యజ్ఞం తలపెట్టి, తన వద్దనున్న సర్వస్వాన్నీ దానం చేస్తూ వచ్చాడు. పక్కనే వుండి దానిని చూసిన నచికేతుడు, “నాన్నా! మీ దగ్గరవున్నదంతా దానం చేస్తున్నారే! మరి నన్నెవరికిస్తారు?” అని అడిగాడు.\nఆయన దానికి మొదట సమాధానం చెప్పలేదు. నచికేతుడు రెండవసారి అడిగాడు. ఆయన అప్పుడూ ఊరుకున్నాడు. నచికేతుడు మూడవసారి అడగడంతో ఆయన, “యముడి కిచ్చేస్తా!\" అన్నాడు విసుగ్గా.\nనచికేతుడు తిన్నగా యమలోకానికి వెళ్ళాడు. సమయానికి యముడు అక్కడ లేడు. మూడు రోజులు నిద్రాహారాలు మాని యముడి రాక కోసం నిలబడ్డాడు నచికేతుడు. అతని పట్టు దలకూ, ఓర్పుకూ సంతోషించిన యముడు అతన్ని మూడు వరాలు కోరుకోమన్నాడు.\n“నేను కనిపించక పోయేసరికి పరితపిస్తున్న మా తండ్రికి మనశ్శాంతి ప్రసాదించు!\" అన్నాడు నచికేతుడు.\n“అలాగే ఇచ్చాను!” అన్నాడు యముడు.\nసంతోషంగా, “ఆకలి దప్పులు, జరామరణాలు లేని స్వర్గ జ్ఞానంప్రసాదించు,” అని అడిగాడు నచికేతుడు.\n“అలాగే!” అని వివరించి, “మరి మూడవ వరం?” అని అన్నాడు యముడు.\n“మరణం తరవాత జీవుడు ఏమవుతాడు? మరణ రహస్యం నాకు తెలియజెయ్యి!\" అన్నాడు నచికేతుడు\nఇంత చిన్నవాడినుంచి అంత పెద్ద ప్రశ్న వస్తుందని యముడు ఊహించలేదు. “నాయనా, ఇది సామాన్యులు తెలుసుకోతగిన విషయంకాదు. చక్కటి జీవితం, సిరిసంపదలు, ఏంకావాలన్నా కోరుకో, ఇస్తాను,\" అన్నాడు యముడు.\n“దయామయా! అవన్నీ అశాశ్వతాలు. నాకు ఆనందం కలిగించవు. మరణ రహస్యాన్ని తెలియజేసి కరుణించు. అదొక్కటే చాలు!” అని ప్రార్థించాడు నచికేతుడు.\nనిత్యమూ, నిర్మలమూ అయిన ఆత్మ ఒక దేహం నుంచి వేరొక దేహానికి చేరే రహస్యాన్ని యముడు నచికేతుడికి వివరించాడు. నచి కేతుడు ఆత్మజ్ఞానం పొంది పరమానందంతో స్వగృహానికి తిరిగివచ్చాడు. ఆయన కూడా గొప్ప ఋషిగా వేరుగాంచాడు,” అన్నాడు దేవనాధుడు,\n\"యమలోకానికి వెళ్ళిరావడం అన్నది వాళ్ళకు నిజంగానే సాధ్యమయ్యేదా, తాతయ్యా?” అని అడిగాడు సందీపుడు నవ్వుతూ.\n“ఇలాంటి కథలను కేవలం ఇతివృత్తాలుగా మాత్రమే తీసుకోకూడదు. అంతర్లీనంగా ఉన్న గొప్ప సందేశాలను అర్థం చేసుకోవాలి. నిజానికి తపోసంపన్నుడైన వాజస్రవసుడు, అంత సులభంగా సహనం కోల్పోయి, కన్నబిడ్డను యముడికి అప్పగించేంత కోపిష్టి అయి వుండడు. అలా ప్రవర్తించి వున్నట్టయితే ఆయనకు ఉపనిషత్తులలో స్థానం లభించేది కాదు. ఆయన తన కుమారుడికి గొప్ప బాధ్యతను అప్పగించాడనే నేను భావిస్తున్నాను. ధ్యానం ద్వారా మరణ రహస్యాన్ని తెలుసు కోమని ఆయన తన కుమారుణ్ణి ఆదేశించి ఉంటాడు. నచికేతుడు దానిని గురించి మూడురోజులు నిద్రాహారాలుమాని ధ్యానంలో గడిపి వుండవచ్చు. ధ్యానానంతరం ఆయన హృదయంలో ఆత్మమరణం లేనిది; శాశ్వత మైనది అన్న పరమసత్యం స్ఫురించి ఉండ వచ్చు!\" అని వివరించాడు దేవనాధుడు.\n“అద్భుతం!” అంటూ సందీపుడు ఆయనకేసి ఆనందాశ్చర్యాలతో చూశాడు. (ఇంకావుంది)",
            "book_page_end": 34
        },
        {
            "title": "కావేరీ తీర ప్రయాణం- 4 (తలకాడు ఇసుక దిబ్బలు)",
            "book_page_start": 35,
            "pdf_page_start": 35,
            "pdf_page_end": 38,
            "author": "జయంతి మహాలింగం",
            "genre": "యాత్రా చరిత్ర/చారిత్రక వ్యాసం",
            "moral": "పాలకుల స్వార్థం ప్రజల జీవితాలను, చారిత్రక ప్రాంతాలను నాశనం చేస్తుంది. ప్రకృతి శాపాలకు గురికావచ్చు.",
            "keywords": [
                "కావేరీ నది",
                "తలకాడు",
                "అలమేలమ్మ శాపం",
                "శివసముద్రం",
                "జలవిద్యుత్ కేంద్రం"
            ],
            "characters": [
                "తిరుమల రాయుడు",
                "రాణి అలమేలమ్మ",
                "రాజా ఉడయార్",
                "శ్రీ సోమదత్తుడు",
                "తల",
                "కాడు (వేటగాళ్ళు)"
            ],
            "locations": [
                "కావేరీ నది",
                "సోమనాధపురం",
                "తిరుమకూడల నరసీపుర",
                "శ్రీరంగపట్నం",
                "తలకాడు",
                "మాలంగి",
                "శివసముద్రం"
            ],
            "content": "**తలకాడు ఇసుక దిబ్బలు**\nసోమనాధపురానికి పన్నెండు కి.మీ. దూరంలో కాబిని అనే కపిలానది కావేరీలో సంగమిస్తున్నది. సంగమం సమీపంలో తిరుమకూడల నరసీపుర అనే చిన్న పట్టణం ఉన్నది. త్రికూడలు (మూడు సంగమాలు) అనే మాట క్రమంగా తిరుమకూడలు అయింది. ఇక్కడ స్పటిక సరోవరం అంతర్వాహినిగా కావేరీనదిలో సంగమిస్తున్నది అని ఒక విశ్వాసం!\nటి. నరసీపురంలో ప్రాచీనమైన అగస్త్యముని ఆలయం ఉన్నది. ఇదొక ముఖ్యమైన యాత్రాస్థలం. టి. నరసీపురానికి కొంత దూరంలో కావేరీ ఎడమ గట్టున నిర్మానుష్యంగా ఇసుక దిబ్బలు నిండిన తలకాడు పట్టణం ఉన్నది. ఒకప్పుడిది గాంగ వంశీయులకు రాజధానిగా ఉండేది. ఆ తరవాత చోళుల వశమయింది. దానికి రాజరాజపురం అని నామకరణం చేశారు. ఆ పిమ్మట ఇది విష్ణువర్ధనుడి కాలంలో హోయసాలుల ఏలుబడిలోకి వచ్చింది. అయితే ఇప్పుడు ఈ పట్టణం ఇసుక దిబ్బల కింద కూరుకుపోయి ఉన్నది. ఒక్కొక్క చోట ఇసుక దిబ్బల ఎత్తు 15 మీ॥ వరకు ఉన్నది. తలకాడుకు పట్టిన ఈ దుస్థితికి కారణం ఒక రాణి శాపం అని చెప్పే ఒక విచిత్ర గాథ ఈ ప్రాంతంలో ప్రచారంలో ఉన్నది.\nశ్రీరంగపట్నంలో విజయనగర సామ్రాజ్యానికి కట్టకడపటి రాజప్రతినిధిగా తిరుమల రాయుడనే పాలకుడు ఉండేవాడు. ఆయన భార్య రాణి అలమేలమ్మ. తిరుమలరాయుడి మరణానంతరం—ఆయన భార్య అలమేలమ్మ దగ్గరవున్న అపురూపమైన నగలను దోచుకురమ్మని మైసూరు పాలకుడు రాజా ఉడయార్ తన సైనికులను పంపాడు. ఈ సంగతి తెలిసిన రాణి అలమేలమ్మ కావేరీనదికి ఆవలి గట్టున వున్న మాలంగికి తప్పించుకుని వెళ్ళాలని బయలుదేరింది. అయినా, శత్రు సైనికులు ఆమెను వదలకుండా వెంబడించారు. దాంతో ఆమె తన ఒంటి నిండా నగలతో కావేరీ నదిలోకి దూకింది. నీళ్ళలోకి మునిగి పోతూ ఆమె అమితావేశంతో మూడు శాపాలు పెట్టింది: \"తలకాడు ఇసుక దిబ్బలతో నిండిపోవుగాక! మాలంగి సమీపంలో సుడిగుండం ఏర్పడుగాక! మగదిక్కు కోల్పోయిన నాపై ఇంత దుర్మార్గానికి పాల్పడిన మైసూరు పాలకులకు వారసులు లేకుండా పోదురుగాక!”\nరాణి అలమేలమ్మ శాపాలు నిజంగానే ఫలించాయని ఈ ప్రాంత ప్రజలు పలువురు విశ్వసిస్తున్నారు.\nతలకాడు ఇసుక దిబ్బలతో నిండిపోయింది. మాలంగి సమీపంలో సుడిగుండం ఏర్పడింది. మైసూరు రాజుల వంశవృక్షాన్ని పరిశీలిస్తే అందులో పలువురు దత్తత స్వీకరించిన విషయం తెలుస్తుంది.\nఇసుకదిబ్బలలో దాదాపు ముప్ఫై దేవాలయాలు పూడిపోయాయని చెబుతారు. అక్కడక్కడ కొన్ని దేవాలయాలు పైకి కనిపిస్తున్నాయి. గాంగ వంశీయులు నిర్మించిన పాతాళేశ్వర, మరుళీశ్వర ఆలయాలు; హోయసాలులు నిర్మించిన కీర్తినారాయణ మందిరం; చోళులు నిర్మించిన వైదీశ్వర ఆలయం వాటిలో ముఖ్యమైనవి. ఈ ఆలయాలలో ఇంకా పూజలు జరుగుతున్నాయి. పన్నెండు సంవత్సరాలకు ఒకసారి నవంబర్-డిసెంబర్ నెలల మధ్య జరిగే పంచ లింగ దర్శన ఉత్సవ సమయంలో మరీ విశేషంగా పూజలు జరుపుతారు. ఈ సమయంలో మాత్రమే వేలాది భక్తులు తలకాడు చేరుకుంటారు.\nపాతాళేశ్వర, మరుళీశ్వర ఆలయాలు చాలా పురాతనమైనవి. పాతాళేశ్వర ఆలయంలోని శివలింగం రంగు ఉదయం ఎర్రగా, మధ్యాహ్నం నల్లగా, సాయంకాలం తెల్లగా మారుతుందని చెప్పుకుంటారు. కీర్తినారాయణ మందిరంలోని మూడు మీటర్ల ఎత్తయిన విష్ణు విగ్రహం ఈనాటికీ పూజలందు కుంటున్నది.\nతలకాడులోని అతి పెద్ద ఆలయం వైదీశ్వరదేవాలయం. పధ్నాలుగవ శతాబ్దంలో నిర్మించబడిన ఈ శివాలయానికి సంబంధించిన పురాణగాథ ఒకటి ప్రచారంలో ఉన్నది:\nశ్రీ సోమదత్తుడనే ముని తన శిష్యులతో కలిసి కావేరీతీరంలో శివారాధనకు పూనుకున్నాడు. ఆయన పూజావ్రతం పూర్తికావడానికి ముందే అడవిలోని ఏనుగుల చేత, శిష్యులతో సహా హతుడయ్యాడు. మరుజన్మలో వాళ్ళు అదే అడవిలో ఏనుగులుగా పుట్టారు. వాళ్ళను అనుగ్రహించడానికి శివలింగాకారంలో ఒక పత్తిపట్టు చెట్టుకింద శివుడు ఆవిర్భవించాడు. ఏనుగులు రెండూ ప్రతి ఉదయం కావేరీనదిలో స్నానం చేసి, తామర పువ్వులను తెచ్చి చెట్టు బోదె దగ్గర ఉంచసాగాయి. దీనిని తల, కాడు అనే వేటగాళ్ళు గమనించారు. వాళ్ళు ఒకనాడు చెట్టును మొదలంట నరకడానికి పూనుకున్నారు. అయితే, బోదెకు తొలిగొడ్డలివేటు పడగానే చెట్టునుంచి రక్తం స్రవించసాగింది. మరుక్షణమే ఆ చెట్టు ఆకులతో, పళ్ళతో గాయం దగ్గర కట్టుకట్టమని అశరీరవాణి వినిపించింది. వేటగాళ్ళు అదేవిధంగా చేశారు. వెంటనే రక్తం పాలుగా మారింది. ఆ పాలు తాగిన వెంటనే వేటగాళ్ళూ, ఏనుగులూ అమరత్వం పొందారు. కొన్నాళ్ళ తరవాత ఆలయం నిర్మించబడింది. వేటగాళ్ళ పేరుమీదుగానే ఆ స్థలానికి తలకాడు అనే నామం స్థిరపడిపోయింది.\nఎడారి అడవిని హరించుకుంటూ ముందుకు రాకుండా అరికట్టడానికి అటవీశాఖ అధికారులు చెట్లు నాటిస్తున్నారు. అయినా ఏడాదికి కనీసం 3 మీ॥ ప్రకారం ఎడారి అడవిని ఆక్రమిస్తూనే వున్నది. కావేరీ నదిలో కొట్టుకు వచ్చే రేగడి, ఇసుక ఒడ్డుకు చేరుతుంది. వేసవికాలంలో నైరుతీ రుతుపవనాల సమయంలో మన్నూ ఇసుకా పట్టణం వైపుకు చిమ్మబడతాయి. కావేరీ తన ప్రవాహమార్గాన్ని మార్చుకోవడం వల్లకూడా ఇసుక మేటలు ఏర్పడి ఉండవచ్చని కొందరు చెబుతారు. దైవ ఆగ్రహమో, ప్రకృతి శాపమో చెప్పలేముగాని తలకాడు మాత్రం ఈరోజు అందరూ మరిచిపోయిన పట్టణంగానే మిగిలిపోయింది. అరుదుగా తప్ప ఈ పట్టణాన్ని దర్శించటానికి యాత్రికులు రావడంలేదు.\nతలకాడుకు 25 కి.మీ. ఉత్తరంగా కావేరీ నది రెండవ పెద్దద్వీపమైన శివసముద్రాన్ని ఏర్పరుస్తున్నది. శింశా అనే ఉపనది ఇక్కడ కావేరిలో సంగమిస్తున్నది. ఇక్కడ రంగనాథ ఆలయాన్ని మధ్యరంగ అని అంటారు. దట్టమైన అడవులతో 4.8 కి.మీ. పొడువు 1.2 కి.మీ వెడల్పు కలిగిన ఈ ద్వీపాన్ని ప్రధాన భూభాగం నుంచి 474 మీ॥ పొడవైన లషింగ్టన్ బ్రిడ్జ్ గుండా చేరుకోవచ్చు. ఈ వంతెన 150 సంవత్సరాలకు పూర్వం నిర్మించబడింది. నది రెండు శాఖలుగా చీలి ద్వీపాన్ని ఏర్పరుస్తున్నది. రెండు శాఖలూ దాదాపు 100 మీటర్ల ఎత్తునుంచి కిందికి ఉరుకుతున్నాయి. పశ్చిమ శాఖ 90 మీ॥ ఎత్తు రాతికొండల నుంచి కిందికి ఉరుకుతున్నది. దీన్ని గగనచుక్కి జలపాతం అని అంటారు. తూర్పు శాఖ 69 మీ॥ ఎత్తునుంచి జారుతున్నది. దీన్ని భారచుక్కి జలపాతం అంటారు. రెండింటినీ కలిపి కావేరీ జలపాతాలు అంటారు. పచ్చటి చెట్టు చేమల మధ్య ఈ జలపాతం చూపరులకు కనులవిందు చేస్తుంది.\nశివసముద్రం మన దేశంలో ప్రప్రథమంగా (1902వ సం॥లో) నిర్మించబడిన జలవిద్యుత్ కేంద్రం అనే విశిష్టతను సంతరించుకున్నది. 147 కి.మీ దూరంలో వున్న కోలార్ బంగారు గనులకు విద్యుత్ సరఫరా చేయడానికి ఈ కేంద్రాన్ని రూపొందించారు. 1930 ప్రాంతంలో తమిళనాడులో మేట్టూర్ డ్యాం నిర్మించినప్పుడు దానికి అవసరమైన విద్యుత్తును ఇక్కడి నుంచే సరఫరా చేశారు. 135 మీ॥ ఎత్తయిన కొండ శిఖరం పై నుంచి విద్యుత్ కేంద్రం జెనరేటర్లలోని టర్బైన్స్కు కావలసిన హైడ్రాలిక్ వైప్స్ అమర్చడానికి చాలా అనుకూలంగా ఉన్నది. 1883-1901 మధ్యకాలంలో మైసూరు దివానుగా పనిచేసిన కె. శేషాద్రి అయ్యర్ పేరును ఈ కేంద్రానికి పెట్టారు. ఆయన కాలంలోనే ఈ జలవిద్యుత్ కేంద్రానికి రూపకల్పన చేయబడింది. పర్యాటకులు 435 మీటర్ల దూరం ట్రాలీలో కిందికి వెళ్ళి విద్యుత్ కేంద్రం చేరుకోవచ్చు.\nముస్లిం భక్తుడు పీర్ హైబ్ దర్గా వెనకవైపు నుంచి చూస్తే, అద్భుతమైన గగనచుక్కీ దృశ్యం కనిపిస్తుంది. పచ్చటి చెట్లమధ్య తెల్లటి హారంలా మెరుస్తూ ఈ జలపాతం కనులవిందు చేస్తుంది. ఇక్కడి నుంచి శింశా జలవిద్యుత్ కేంద్రం కూడా కనిపిస్తుంది. ఇక్కడికి కొంచెం ఈశాన్య దిశలో సతేగాలా వద్ద కావేరీ నది రెండు శాఖలూ మళ్ళీ ఒకటిగా కలుస్తాయి.",
            "book_page_end": 38
        },
        {
            "title": "అల్లుడు-కొడుకు",
            "book_page_start": 39,
            "pdf_page_start": 39,
            "pdf_page_end": 44,
            "author": "వసుంధర",
            "genre": "సామాజిక కథ",
            "moral": "పండితుడు జ్ఞానం కంటే గర్వానికి లోను కాకూడదు. మనుషుల పేర్లు వారి ప్రవర్తనకు వ్యాఖ్యానాలుగా ఉంటాయి. ఇతరుల సహాయాన్ని మరువకూడదు.",
            "keywords": [
                "సుకాముడు",
                "మోహనుడు",
                "విశాలుడు",
                "సీతారామయ్య",
                "ఉపకారగుణం"
            ],
            "characters": [
                "సుకాముడు (యువకుడు/కవి)",
                "సీతారామయ్య",
                "మోహనుడు",
                "విశాలుడు",
                "పరంధామయ్య",
                "గణపతి",
                "కళాశేఖరుడు"
            ],
            "locations": [
                "చింతలపూడి",
                "భాగ్యనగరం"
            ],
            "content": "సీతారామయ్య అతిథి సత్కారానికి పెట్టింది పేరు. చింతలపూడికి కొత్తగా ఎవరొచ్చినా, ఆయన ఇంట బస చేసి వెళ్ళాల్సిందే! ఆ విధంగా ఒకసారి ఆయన ఇంటికి సుకాముడనే యువకుడు వచ్చాడు. వాడికి కవిత్వం చెప్పడం వచ్చు. సంగీతమూ తెలుసు. కళాకారుల నాదరించే భాగ్యనగరంలో, తన అదృష్టాన్ని పరీక్షించుకుందామని బయల్దేరాడు.\nసుకాముడు చెప్పింది విన్నాక, సీతారామయ్య, “ఆ నగరంలో నాకు తెలిసిన వాళ్ళిద్దరున్నారు. వారిలో మోహనుడు నాకు తెలిసిన పంధామయ్య అల్లుడు. వాడు మంచి కవి. ఉపకారగుణ మున్నవాడు. నగరంలో కొంత పలుకుబడి కూడా సంపాయించాడు. కవిగా నీకక్కడ స్థిరపడడానికి తప్పక సాయపడతాడు. రెండోవాడు విశాలుడు, మా రెండో అబ్బాయి. వాడు చెప్పుకోతగ్గ గాయకుడు. ఉపకారగుణంలోనూ, పలుకుబడిలోనూ వాడు కూడా మోహనుడంతటివాడు. నువ్వు వాళ్ళను కలుసుకో. పని జరుగు తుంది,” అన్నాడు.\nఇందుకు సుకాముడెంతో సంబరపడి, \"భాగ్యనగరం చేరేలోగానే నా పని సుకర మైంది. మీ పేరు చెప్పుకుని అక్కడ స్థిర పడతాను,” అన్నాడు.\nదీనికి సీతారామయ్య వెంటనే అభ్యంతరం చెబుతూ, “మోహనుడికీ, విశాలుడికీ కూడా తమకు తామే సాటి అనుకునే గర్వమున్నది. నేను చెప్పగా వారి గొప్పతనాన్ని తెలుసుకున్న నిన్ను, వాళ్ళాదరించరు. నా పేరు చెప్పకుండా పూరుకున్నావంటే, వాళ్ళు నీకు అన్ని విధాలా సహకరిస్తారు. ఉపకారగుణమున్న వారికి, ఆమాత్రం గర్వం వుండడం తప్పుకాదు కాబట్టి, ఈ లోపానికి నేను కానీ, నువ్వు కానీ వాళ్ళను తప్పు పట్ట కూడదు,” అన్నాడు.\nసుకాముడిందుకు సరేనని భాగ్య నగరం చేరుకోగానే, ముందుగా మోహను డింటికి వెళ్ళాడు. సీతారామయ్య చెప్పింది గుర్తుంచుకుని వాడు, మోహనుడితో, “అయ్యా, ఉత్తమ కవిత్వాన్ని అంచనా వేయడంలోనూ, కవులకు ఉపాధి కల్పించడంలోనూ తమకు తమరే సాటి అని, ఎక్కడెక్కడో చెప్పుకుంటూంటే విని మిమ్మల్ని చూడవచ్చాను. నన్ను పరీక్షించి, ఇక్కడ స్థిరపడే అవకాశం నాకు కలిగించ వలసిందిగా మిమ్మల్ని కోరుతున్నాను,” అన్నాడు స్వయంగా.\nమోహనుడు ఉబ్బిపోయి, “ముందుగా మా మామగారు పరంధామయ్యగారి మీద చక్కని పద్యం చెప్పు. దాన్ని బట్టి నీ సామర్థ్యాన్ని అంచనావేస్తాను,” అన్నాడు.\nపరంధామయ్యగారి వంశవృక్షం గురించీ, ఆయన సాధించిన ఘనకార్యాల గురించీ అడిగి తెలుసుకున్నాక—సుకా ముడు సీసపద్యానికి తేటగీతిని జత పరుస్తూ చక్కని పద్యాన్ని చదివాడు.\n“ఆశువుగా ఇంత చక్కని పద్యాన్ని చెప్పగలిగిన కవికి వేరే పరీక్ష అవసరం లేదు. ఈ నగరంలో కళాశేఖరుడనే భాగ్య వంతుడున్నాడు. ఆయన కళాప్రియుడు, నాకు మిత్రుడు. నిత్యం తననే అంటి పెట్టుకుని వుంటూ కవిత్వాన్ని వినిపించే సహచరుడి కోసం ఆయన అన్వేషి స్తున్నాడు. నేను యోగ్యుడని పంపిన వాడికాయన తప్పక తనవద్ద అవకాశం ఇస్తాడు,” అన్నాడు.\nమోహనుడిచ్చిన ఉత్తరం తీసుకున్నాడు సుకాముడు. తర్వాత విశాలుడింటికి వెళ్ళి, మోహనుణ్ణి పొగిడినట్టే అతణ్ణి పొగిడాడు.\nవిశాలుడుబ్బిపోయి, “నా వద్ద నా తండ్రి సీతారామయ్యపై నా అన్న రాసిన సీసపద్యమొకటున్నది. దానికి చక్కని వరసకట్టి పాడగలిగితే, నీ సామర్థ్యాన్ని అంచనా వేయగలను,” అన్నాడు.\nసుకాముడు, విశాలుడిచ్చిన పద్యానికి వెంటనే వరసకట్టి పాడగానే, విశాలుడు మురిసిపోయి, “నిస్సందేహంగా నువ్వు ప్రజ్ఞాశాలివి. ఈ నగరంలో కళాశేఖరుడనే భాగ్యవంతుడున్నాడు. ఆయన కళా ప్రియుడు, నాకు మిత్రుడు. నిత్యం తననే అంటి పెట్టికుని సంగీతం వినిపించే సహచరుడి కోసం, ఆయన అన్వేషిస్తున్నాడు. నేను యోగ్యుడని చెప్పిన వాడికాయన తప్పక అవకాశం యిస్తాడు. ఆయన వద్ద చేరావంటే, నీకిక వసతికీ, భుక్తికీ, ఆదా యానికీ కూడా లోటుండదు,\" అంటూ వాడికొక లేఖ ఇచ్చాడు.\nసుకాముడు, కళాశేఖరుణ్ణి కలుసు కున్నాడు. ఆయన వాడిచ్చిన లేఖలు చదివి, “అడ్డమైన వాళ్ళూ కవులమనీ, గాయకులమనీ చెప్పుకుంటూ నావద్దకు వచ్చి, పరమ చెత్తను సాహిత్యమనీ, రణగొణ ధ్వనులను సంగీతమనీ నన్ను భ్రమపెట్టడానికి ప్రయత్నించారు. విని విని విసిగిపోయిన నేను, నాకు నమ్మకమైన మిత్రులు అర్హుడంటూ రాసిన లేఖలు తెచ్చినవారిని తప్ప, ఇతరులను దరిచేర నివ్వడంలేదు. ఇక నువ్వు నాకు కవిత్వాన్నీ, సంగీతాన్నీ వినిపించవచ్చు,” అన్నాడు.\nఈవిధంగా లభించిన సదవకాశాన్ని సుకాముడు సద్వినియోగం చేసుకున్నాడు. కవిత్వంలోనూ, సంగీతంలోనూ కూడా వాడు, కళాశేఖరుణ్ణి మెప్పించి, ఆయన హృదయంలో స్థానం సంపాయించు కున్నాడు.\nతనకు బ్రతుకుతెరువేర్పడినందుకు ఎంతో సంతోషించి సుకాముడు, ఆ సందర్భంలో తన శ్రేయోభిలాషులకు విందుభోజనం పెట్టాలనుకున్నాడు. అందుకోసం ముందుగా మోహనుడింటికి వెళ్ళి, \"అయ్యా! మీ వల్ల నాకు ఉపాధి లభించింది. నేను ఏర్పాటు చేసే విందు భోజనానికి తమరు సకుటుంబంగా రావాలి. తమరు కాక, తమ ముఖ్య బంధువులు కొందర్ని కూడా పిలిస్తే, వారి ముందు నాకు చేసిన మేలు గురించి చెప్పుకుంటాను,” అన్నాడు.\n“నువ్వు ప్రజ్ఞాశాలివి కాబట్టి సాయ పడ్డాను. ఇందులో పదిమందికీ చెప్పుకునే దేముందీ?” అన్నాడు మోహనుడు మొహమాటపడుతూ.\n\"అయ్యా! సమస్త జంతువుల్లోకీ మనిషిని మించిన కృతఘ్నుడుండడు. ఈ రోజు నేను మేలు చేసినందుకు, మిమ్మల్ని పొగుడుతున్నాను. ఇది తాత్కాలికం కావచ్చు. కొంతకాలం గడిచాక, నేను మీ మేలును మరచిపోతాను. అంతా నా ప్రతిభవల్లే జరిగిందనుకుంటాను. అను కోని పరిస్థితుల్లో మిమ్మల్ని నిరసించినా నిరసించవచ్చు. అందుకే-పొందిన ఉప కారానిక్కూడా ప్రచారముండాలి. నేనిప్పు డివ్వబోయే విందుకు తమరూ వస్తారు, తమ బంధువులూ వస్తారు. అందరి సమక్షంలో, మీరు చేసిన మేలును ప్రకటించానంటే—ఆ తర్వాత నేను ఎప్పుడైనా మీ పట్ల నిరసన భావం చూపితే, నలుగురూ నన్నే ఛీ అంటారు. విపరీతమైన గర్వం నన్ను మింగేయకుండా, నేను తీసుకుంటున్న జాగ్రత్త ఇది! కాదనకండి,” అన్నాడు సుకాముడు మోహనుణ్ణి బ్రతి మాలుతున్న ధోరణిలో.\nమోహనుడు, సుకాముడి మాటల కాశ్చర్యపడి, అతడి దూరాలోచననూ, మంచితనాన్నీ మెచ్చుకుని, ఒక కాగితం మీద తన మామ పరంధామయ్య పేరూ, విలాసం రాశాడు. దాని కింద తన బావమరిది గణపతి పేరూ, విలాసం రాశాడు. ఆ కాగితాన్ని సుకాముడి కందించి, “వీరిని నువ్వే కలుసుకుని కారణం చెప్పి స్వయంగా ఆహ్వానిస్తే బాగుం టుంది. నేను చెప్పడం బాగుండదు,” అన్నాడు.\n“నా అభిప్రాయమూ అదే!” అంటూ సుకాముడు కాగితం చదివి, \"అయ్యా! తమరితో కలిపి ఇప్పటికి మూడు కుటుంబాలయ్యాయి. నేను అయిదు కుటుంబాలను ఆహ్వానించాలనుకున్నాను. ఇంకా రెండు పేర్లు రాయండి,” అంటూ బలవంత పెట్టాడు.\nఅప్పుడు మోహనుడు కాగితం మీద తండ్రి సీతారామయ్య పేరూ, తమ్ముడు విశాలుడి పేరూ విలాసాలతో సహా రాశాడు.\nఆ పేర్లు చూసి సుకాముడిక్కలిగిన ఆశ్చర్యమింతా అంతా కాదు. మోహనుడు, సీతారామయ్య కొడుకే కాక, విడివిడిగా తాను కలుసుకున్న మోహనుడు, విశాలుడు అన్నదమ్ములై కూర్చున్నారు!\nఅయితే సుకాముడు, సీతారామయ్య కిచ్చిన మాట తప్పినట్టవుతుందని, సీతారామయ్య తనకు తెలిసినట్టుగా అనకుండా, అక్కణ్ణించి మౌనంగా బయట పడ్డాడు.\nతర్వాత అతడు, విశాలుణ్ణి కలుసు కుని మోహనుణ్ణి అడిగినట్టే అడిగాడు. విశాలుడు, వాడికి తండ్రి సీతారామయ్య, అన్న మోహనుల పేర్లూ, విలాసాలూ ఇచ్చాడు. సుకాముడింకా బలవంత పెట్టగా అతడు, తన మామ పరంధా మయ్య, బావమరిది గణపతుల వేర్లిచ్చాడు.\nఅప్పుడు సుకాముడు మరింతగా ఆశ్చర్యపోయాడు. అంటే మోహనుడూ, విశాలుడూ కూడా పరంధామయ్య అల్లుళ్ళేనన్నమాట! అలాంటప్పుడు, సీతారామయ్య వాళ్ళల్లో ఒకరిని పరంధామయ్య అల్లుడనీ, ఇంకొకరిని తన కొడుకనీ ఎందుకు చెప్పాడు? ఆయన ఇద్దర్నీ తన కొడుకులనవలసింది! అలా గనడం ఇష్టం లేకపోతే, ఇద్దర్నీ పరంధా మయ్య అల్లుళ్ళనవలసింది!\nకానేపాలోచించగాసుకాముడికి జవాబు దొరికింది. కొడుకులిద్దరికీ గర్వం ఎక్కు వంటున్న సీతారామయ్యలో, గర్వం పాలు మరింత ఎక్కువుంది. మోహనుడు తన కంటే భార్య తండ్రికి ప్రాముఖ్యత ఇస్తున్నాడన్న అక్కసుతో, ఆయన అతణ్ణి పరంధామయ్య అల్లుడంటున్నాడు!\nవాడు విందుకు సీతారామయ్యను ఆహ్వానించడానికి చింతలపూడి వెళ్ళి నప్పుడు, ఆయనతో, \"అయ్యా! అహం నన్ను కబళించకూడదని, ఇలా విందు తలపెట్టిన నేను, మీబోటి పెద్దల నుంచి ఎంతో నేర్చుకొనవలసి వుంది. మీరు మీ ఇద్దరి కొడుకులలో ఒకరిని, కేవలం పరంధామయ్య అల్లుడుగా చెబుతూండడం నాకు సబబుగా తోచలేదు,” అన్నాడు.\nదీనికి సీతారామయ్య నవ్వి, “నాకు నా ఇద్దరు కొడుకుల్లో ఎవరన్నా ద్వేషభావం లేదు. ఇద్దర్నీ నేను సమంగానే ప్రేమి స్తున్నాను. విశాలుడు వరసకట్టమని నీకిచ్చిన పద్యాన్ని రాసింది, మోహనుడేనని గ్రహించే వుంటావు. వాళ్ళు ఎవరి జీవితాలు వాళ్ళు జీవిస్తున్నారు. మన సంప్రదాయం పెద్దలననుసరించి వుంటుంది. బుద్ధుడి ననుసరించే వాళ్ళు బౌద్ధులు. శివుడి ననుసరించే వాళ్ళు శైవులు. దేవుణ్ణి అనుసరించే వాణ్ణి భక్తుడంటాం. గురువుననుసరించేవాణ్ణి శిష్యుడంటాం. తండ్రిననుసరించేవాడు కొడుకైతే, మామ ననుసరించేవాడు అల్లుడు. మోహనుడు ముందు నా కుమారుడు, ఆ తర్వాతే పరంధామయ్య అల్లుడయ్యాడు, మోహను డింట మామ కుటుంబానిది ప్రథమ స్థానం. తండ్రి కుటుంబానిది ద్వితీయ స్థానం. కాబట్టి వాణ్ణి పరంధామయ్య అల్లుడనడమే న్యాయం! మనుషుల పేర్లు వారి వారి ప్రవర్తనలకు వ్యాఖ్యానాలని గుర్తుంచుకో! నువ్వు కూడా ఉత్తమ కవిత్వానికి మహాకవుల సంప్రదాయం పాటించడానికి బదులు, కళాశేఖరుడి ఆశ్ర యానికే ప్రాముఖ్యతనిచ్చావనుకో. అప్పుడు కళాశేఖరుడి అంతరంగికుడుగానే మిగిలి పోతావు తప్ప, మహాకవివి అనిపించు కోలేవు,” అన్నాడు.\nసీతారామయ్య మహాజ్ఞాని అనీ, రాగద్వేషాలకు అతీతుడనీ, ఆయన ప్రతి మాటలోనూ ఎంతో ప్రయోజనం దాగి వుందనీ అప్పటికి తెలుసుకున్న సుకాముడు, \"అయ్యా! మీ హెచ్చరికను గుర్తుంచుకుంటాను. ఆ విధంగా నా ప్రవర్తనను దిద్దుకుంటాను. గుడ్డిగా ఎవరినీ అనుసరించక, వ్యక్తిత్వం వున్నవాడిలా పేరు తెచ్చుకునేందుకు ప్రయత్నిస్తాను,” అని, ఆయన వద్ద సెలవు తీసుకున్నాడు.",
            "book_page_end": 44
        }
    ],
    "statistics": {
        "total_stories": 11,
        "author_counts": {
            "చక్రపాణి, బి. నాగిరెడ్డి": 1,
            "చందమామ బృందం": 4,
            "మల్లవరపు మనోహరరెడ్డి": 1,
            "కోనే నాగవెంకట ఆంజనేయులు": 1,
            "లక్ష్మీగాయత్రి": 1,
            "విశ్వావసు": 1,
            "జయంతి మహాలింగం": 1,
            "వసుంధర": 1
        },
        "genre_counts": {
            "సంపాదకీయం": 1,
            "విశేషాలు/వార్తలు": 1,
            "జీవిత చరిత్ర/బయోగ్రఫీ": 1,
            "బేతాళ కథ (ఫాంటసీ/తర్కం)": 1,
            "నీతి కథ": 1,
            "హాస్యం/సాహసం": 1,
            "పౌరాణిక సీరియల్": 1,
            "హాస్యం/సామాజిక కథ": 1,
            "చరిత్ర/సాంస్కృతిక వివరణ/పురాణం": 1,
            "యాత్రా చరిత్ర/చారిత్రక వ్యాసం": 1,
            "సామాజిక కథ": 1
        }
    }
}
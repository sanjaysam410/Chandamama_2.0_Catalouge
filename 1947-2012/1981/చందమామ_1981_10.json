{
    "book_id": "చందమామ_1981_10",
    "stories": [
        {
            "title": "మర్యాదయిన పద్ధతి",
            "book_page_start": 8,
            "pdf_page_start": 8,
            "pdf_page_end": 12,
            "author": "వసుంధర",
            "genre": "సాంఘికం",
            "moral": "ఇతరులను అవమానించకుండా, మర్యాదైన పద్ధతిలో వారి తప్పును సరిదిద్దవచ్చు.",
            "keywords": [
                "పిసినారి",
                "దొంగతనం",
                "మర్యాద",
                "పొరుగువారు",
                "సంస్కరణ"
            ],
            "characters": [
                "కువలయ్య",
                "కువలమ్మ",
                "రామయ్య",
                "రామమ్మ"
            ],
            "locations": [
                "ఒక నగరం"
            ],
            "content": "కువలయ్య భార్య పేరు ఏదైనా, అందరూ ఆమెను కువలమ్మ అనే అంటారు. ఎందుకంటే, ఆవిడ కూడా భర్తలాగే మహా పిసినారి. ఈ దంపతులకు పొరు గున రామయ్య రామమ్మ ఉంటున్నారు. వీళ్ళపద్ధతి కువలయ్య దంపతులు పద్ధతికి పూర్తిగా భిన్నం. రామయ్య, రామమ్మ కూడా జాలిగుండె కలవాళ్ళు.\nకువలయ్యది వడ్డీవ్యాపారం. వచ్చిన డబ్బు వెనకవేయడమే తప్ప ఖర్చు పెట్టడమంటూ వుండదు. వాళ్ళ దొడ్లో పళ్ళచెట్లున్నవి. ఆ పళ్ళల్లో ఒక్కగా నొక్కటైనా ఇరుగు, పొరుగులకు యివ్వ కుండా తినేస్తూంటారు కువలయ్య దంపతులు. ఇంట్లో వంట చేయడమంటూ ఎప్పుడోగాని జరగదు. ఎవరు భోజనానికి పిలిచినా ఆత్రంగా పోయి కడుపారా తిని వస్తూంటారు.\nఒక రోజు రాత్రి కువలయ్య ఇంటి పెరట్లో తిరుగుతూండగా చెట్టు నుంచి సపోటా పండొకటి రాలి గోడ మీద పడి, పొరుగింటి దొడ్లోకి జారిపోవడం అతడి కళ్ళబడింది. అది చూసి కువలయ్య మనసు పాడైపోయింది. భార్యను పిలిచి, జరిగింది చెప్పాడు. వెంటనే గోడ దూకి పోయి పండు తెమ్మన్నది భార్య.\nకువలయ్య గోడ దూకాడు. అప్పుడే అతడికి సపోటాపండుతోపాటు కొద్దిగా తెరిచి వున్న రామయ్య వంటింటి తలుపులు కూడా కనబడ్డాయి. వాళ్ళింకా నిద్ర పోలేదేమో పలకరించుదామని గుమ్మం దాకా వెళ్ళాడు కువలయ్య. అయితే, వంటింట్లో ఎవరూ లేరు. కానీ, వంటకాల వాసనలు ఘుమఘుమలాడుతున్నాయి. కువలయ్య చప్పున లోపలికి అడుగుపెట్టి, అన్నీ చూశాడు. అతడికి నోరూరింది.\nవంటకాలన్నీ పంచెలో మూటకట్టి, సపోటా పండుతో సహా గోడ దూకి ఇల్లు చేరాడు. జరిగింది విని భార్య, అతడు చేసిన పనిని మెచ్చుకున్నది. ఆ రాత్రి యిద్దరూ కలిసి ఆనందంగా విందుభోజనం చేశారు.\nమర్నాడు రామయ్య ఇంట్లో ఏదైనా గొడవ వినిపిస్తుందేమో అని, కువలయ్య దంపతులు ఎదురుచూశారు. కాని, అలాంటిదేం జరగలేదు.\n\" బొత్తిగా లక్ష్యం లేని మనుషులు! అన్ని వంటకాలు పోతే, పట్టనట్టూరు కుంటారా?'' అన్నాడు కువలయ్య.\n\"ఇలాంటి వాళ్ళ కొంపలోంచి, రోజూ అన్నం ఎత్తుకువచ్చినా ఫరవాలేదు,” అన్నది కువలమ్మ.\nఆ రాత్రి కూడా కువలయ్య గోడ దూకాడు. అయితే, ఈ రోజు వంటింటి తలుపు వేసి వున్నది. కువలయ్య కాస్త తోసి చూస్తే, గడి దానంతటదే చప్పుడు కాకుండా విడిపోయింది. కువలయ్య అన్నం ఎత్తుకుని వెళ్ళి పోయాడు.\nమూడవ రోజున కువలయ్య గోడ దూకి వంటింటి తలుపులు తెరవగా, అతడికి అక్కడ వంటకాలే కాక, రెండు పీటలు వేసి వుండడం కనబడింది. వాటి ముందు రెండు విస్తళ్ళు పరిచివున్నాయి.\nతన సంగతి రామయ్యకు తెలిసి పోయిందా అని, కువలయ్య అనుమానిం చాడు. చూద్దాం, ఏమైతే అదవుతుందని అతడు వంటకాలను విస్తళ్ళలోకి సర్దుకుని తీసుకుపోయాడు.\nమర్నాడు రామయ్య ఇంటి ముందు చాలా జనం గుమిగూడారు. విశేషమేమిటో అనుకుంటూ కువలయ్య అక్కడికి వెళ్ళాడు.\nరామయ్య అక్కడ చేరినవాళ్ళతో, \"మా ఇంటికి రోజూ భగవంతుడు వచ్చి, భోంచేసి వెళుతున్నాడు. మొదటి రోజున ఇంట్లో వంటకాలు మిగిలిపోతే, వాటిని దేవుడు తినేశాడు. నేను కుక్క తినేసిం దనుకున్నాను. అయినా, విషయం తెలుసుకుందామని, రెండో రోజు కూడా వంటకాలెక్కువ పండాం. వంటింటి తలుపు వేసేశాం. అయినా, వంటకాలు మాయమయ్యాయి! ఇది కుక్క పనో, దేవుడి పనో తెలుసుకుందామని, మూడో రోజు విస్తళ్ళు కూడా వేశాం. ఈసారి విస్తళ్ళతో సహా వంటకాలు మాయమయ్యాయి. అంటే, ఇది తప్పకుండా దేవుడి పనే అయుండాలి కదా?\" అన్నాడు.\nజనం అంతా అవునన్నారు. ఈ వింత చూడ్డానికి రోజూ రాత్రి జనం రామయ్య దొడ్లో పోగవసాగారు. వారం రోజులు గడిచినా దేవుడు ఆ చాయల కేసి రాలేదు.\n\"దేవుడు యింతమంది కళ్ళెదుటికి వస్తాడా ? రహస్యంగా చూడాలి గానీ,\" అన్నాడు రామయ్య.\nఆ రోజు నుంచీ జనం రహస్యంగా చూడడం మొదలు పెట్టారు.\nపాపం, కువలయ్యకిది చాలా యిబ్బంది అనిపించింది. రామయ్య వెర్రిబాగుల వాడు కాబట్టి దేవుడొచ్చి తిని పోతున్నా డనుకున్నాడు. అంతవరకూ బాగానే వుంది! కానీ, మధ్య యిదేమిటి ? జనమంతా కాపలా కాస్తుంటే తన తిండి సంగతి ఏం కావాలి ? దేవుడొస్తాడని, ఏ వెధవ ఎక్కణ్ణుంచి రహస్యంగా వంటగది కేసి చూస్తున్నాడో తనకెలా తెలుస్తుంది?\nఈ ప్రచారాన్ని తిరుగు ముఖం పట్టించడం కోసం కువలయ్య తన భార్యను ప్రోత్సహించి, రామమ్మ దగ్గిరకు పంపాడు. ఆమె రామమ్మతో, ''ఏమమ్మా, వదినా! రోజూ దేవుడొచ్చి మీ ఇంట్లో తిని పోతూంటే, ఆ సంగతి ఊరంతా డప్పు కొట్టించాడు అన్నయ్య. ఇప్పుడు చూడు మరి, దేవుడు రావడం మానేశాడు. అటు అన్నయ్యకూ వెర్రిబాగులవాడన్న పేరు వచ్చింది,\" అన్నది.\n\"ఆయనేమీ అంత వెర్రిబాగులవాడు కాదమ్మా, ఆయనది జాలిగుండె, అంతే!\" అన్నది రామమ్మ శాంతంగా.\n\"అంటే?\" అన్నది కువలమ్మ ఆశ్చర్యపోతూ.\n\"వచ్చి తిండి తినిపోయేది దేవుడు కాదనీ, మనిషేననీ ఆయనకు తెలుసు. కాని, అంత రహస్యంగా వచ్చి తిండి ఒక్కటే తినిపోతున్నాడంటే వాడు తిండి కోసం ఎంతగా ముఖం వాచిపోయి వున్నాడో అర్థం చేసుకోవచ్చు. అలాంటి వాడు గర్భదరిద్రుడై వుంటాడు! అన్నార్తుడికి అన్నం పెడితే, అది దేవుడికి పెట్టినట్టే అని, ఆయన అంటూంటారు. అందుకే మేం విస్తరి కూడా వేసి, వాడు తిండి తిని పోయే ఏర్పాటు చేశాం.\" అన్నది రామమ్మ.\n\"మీ ఆయన జాలిగుండె సంగతి బాగానే వున్నది. వంట ఇంటి కొచ్చి తిని పోతున్న వాడు గర్భదరిద్రుడు కాక, ఉన్నవాడేనేమో అన్న ఆలోచన మీక్క లగ లేదా?\" అని అడిగింది కువలమ్మ.\nఒకవేళ తమ సంగతి రామమ్మకు తెలిసిపోతే, యీ ప్రశ్నతో ఆ విషయం బయటపడుతుందని కువలమ్మ ఆశ.\n\" ఉన్నవాడైతే, అలా దొంగచాటుగా వచ్చి తిని పోవడం ఎంత సిగ్గుమాలిన పని ! తను చేస్తున్న యీ సిగ్గుమాలిన పని బయట పడితే, వాడెంత అవమానం పాలయిపోతాడు. వాడిని అలా నలు గురిలో అవమానించడం ఆయనకు యిష్టంలేదు. ఆయనది జాలిగుండె అని చెప్పాగదా? అందుకే దేవుడి పేరు చెబుతున్నాడు,\" అన్నది రామమ్మ.\n\"అలాంటప్పుడు, యీ ప్రచారమంతా ఎందుకు ? చాటుగా తినిపోయే వాడు, యీ ప్రచారం వల్లనే గదా రావడం మానేశాడు. మీ ఇంటి దొడ్డిని దేవుణ్ణి చూడవచ్చన్న కోరికతో, ఎప్పుడూ ఎవరో ఒకరు రహస్యంగా చూస్తూండ వచ్చునన్న భయంతో, వాడు మీ యింటికి రావడం మానేసి వుంటాడు మరి!\" అన్నది కువలమ్మ.\n\"అదే కువలమ్మా, మాక్కావలసింది! మేమే వంటింట్లో పొంచి వుండి వాడెవడో తెలుసుకోవచ్చు. కాని, వాడు మాకు స్నేహితుడో, ఏ పొరుగింటి వాడో అయుంటే, ఎదటపడి మందలించి, వాణ్ణి అవమానపర్చలేంగదా? రహస్యంగా వచ్చి తిండి తినిపోయే సిగ్గుమాలిన పనిని మానిపించడానికి, మర్యాద అయిన పద్ధతిని ఎన్నుకున్నాం. ఏమంటావు?\" అన్నది రామమ్మ.\nరామయ్య దంపతులకు తమను గురించి తెలిసిపోయిందనీ, తమ దురల వాటు మాన్పించడానికి చాలా మర్యాద అయిన పద్ధతి అనుసరించారనీ కువలమ్మకు అర్థమైపోయింది.\nఆమె ఇంటికి వెళ్ళి జరిగింది భర్తకు చెప్పింది. ఆ రోజు నుంచీ కువలయ్య దంపతుల పిసినిగొట్టుతనం క్రమంగా తగ్గసాగింది.",
            "book_page_end": 12
        },
        {
            "title": "పతాక చుక్క",
            "book_page_start": 18,
            "pdf_page_start": 13,
            "pdf_page_end": 20,
            "author": "చందమామ బృందం",
            "genre": "సాహసం, కాల్పనిక",
            "moral": "దురాశతో దుష్టశక్తులతో చేరిన వారికి అంతిమంగా పరాజయమే లభిస్తుంది.",
            "keywords": [
                "మాంత్రికుడు",
                "త్రిశూలం",
                "ధనరాసులు",
                "నావ",
                "ఏకాక్షి",
                "సమరసేనుడు",
                "వ్యాఘ్రదత్త"
            ],
            "characters": [
                "వ్యాఘ్రదత్త",
                "ఏకాక్షి మాంత్రికుడు",
                "సమరసేనుడు",
                "చతుర్నేత్రుడు",
                "శివదత్తుడు",
                "నాగకన్య",
                "గురుద్రోహి (అస్థిపంజరం)"
            ],
            "locations": [
                "శిధిలనగరం",
                "ఏనుగుల వనం",
                "తూర్పు తీరం",
                "కుండలినీ ద్వీపం",
                "శమనద్వీపం (mentioned)"
            ],
            "content": "[శిధిలనగరం నుంచి పారిపోతున్న వ్యాఘ్రదత్త, సమరసేనులకు ఏకాక్షి మాంత్రికుడు ఎదు రయ్యాడు. కాని, సమరసేనుడు వ్యాఘ్రదత్తుణ్ణి మోసగించి, మాంత్రికుడి కంటబడకుండా తప్పించుకోగలిగాడు. తనకు విరోధివర్గంలో వాడైన సమర సేనుణ్ణి హతమార్చాలంటే, వ్యాఘ్ర దత్తుడు తనకు అన్ని విధాలా సహాయపడగలడని ఏకాక్షికి నమ్మకం కలిగింది. తరవాత— ]\nఏకాక్షి మాంత్రికుడికి, వ్యాఘ్రదత్తుడి జవాబుతో పరిస్థితి అర్థమైపోయింది. తన లాగ అతడూ ధనరాసులతో వున్న నావ కోసమే ప్రయత్నిస్తున్నాడని అతడు గ్రహించాడు.\n\"ధనరాసులతో వున్న నావను వశ పరుచుకోవటం మానవమాత్రులకు సాధ్య మయే పని కాదని, నీకు తెలియదా? '' అని ప్రశ్నించాడు ఏకాక్షి.\nఅందుకు వ్యాఘ్రదత్తుడు తల పంకిస్తూ, \"శాక్తేయుడి త్రిశూలం వున్నది గదా?'' అని జవాబిచ్చాడు.\nశాక్తేయుడి త్రిశూలం పేరు వింటూనే ఏకాక్షి నిశ్చేష్టుడయాడు. తనకూ, చతు ర్నేత్రుడికీ మాత్రమే ఆ త్రిశూలం సంగతి తెలుసునని అతడి నమ్మకం !\nఇక, వ్యాఘ్రదత్తుడు ప్రాణభీతితో, ఆ త్రిశూలం శిధిలనగరంలోని ఏనుగుల\nవనంలో, గురుద్రోహి అస్థిపంజరం కింద వున్నదని చెప్పేశాడు. శివదత్తుడు దాని కోసం ప్రయత్నిస్తున్నాడనీ, సమరసేనుడు కూడా అక్కడికే పోయి వుంటాడ నీ వ్యాఘ్రదత్తుడు చెప్పగానే, ఏకాక్షి క్రోధంతో వణికిపోయాడు.\n\" వ్యాఘ్రదత్తా, యీ కార్యం సాధించ టానికి మన యిద్దరం ఒకళ్ళకొకళ్ళు సహాయం చేసుకోక తప్పదు. సమర సేనుడికి, చతుర్నేత్రుడనే ఒక తుచ్ఛ మాంత్రికుడు యీ కార్యంలో సహాయపడ వచ్చు. కనక, ముందుగా మనం శిధిల నగరం చేరి, శాక్తేయుడి త్రిశూలం చేజిక్కించుకోవటం ఉత్తమం. వెంటనే,\nఅక్కడికి ముందుండి దారిచూపు.” అన్నాడు ఏకాక్షి.\nకొంతదూరం వెళ్లగానే, ఏకాక్షి తన వేగుల కేసి చూసి, \" కపాలా ! కాల భుజంగా ! మీరు ముందు వెళ్లి, ఆ సమర సేనుణ్ణి వెతకండి,'' అని ఆజ్ఞాపించాడు.\nవేగులు వెళ్ళిన కొద్ది సేపట్లోనే ఏకాక్షి, వ్యాఘ్రదత్తుడూ అదిరిపడేలా నల్లగూబ కంఠస్వరం వినబడింది. అది ఏకాక్షి తల మీదుగా ఎగురుతూ, \" చతుర్నేత్రా ! ఏకాక్ష ! ఏకాక్ష !\" అని అరవసాగింది.\nఏకాక్షి భయంతో కంపించిపోతూ, ఎడమ చేతితో కన్ను మూసుకుని, కుడి చేతితో కత్తిని గాలిలో తిప్పుతూ, ''కపాలా! కాలభుజంగా!\" అని కంపిస్తున్న కంఠంతో కేకలు పెట్టాడు.\nకాని, ఏకాక్షి ఎంత అరిచినా అతడి వేగులు అక్కడికి రాలేదు. ఇప్పుడు ఏమి చేయటమా అని అతడు ఆలోచించేంతలో, నల్లగూబ అక్కడినుంచి ఎగిరిపోయింది.\nవ్యాఘ్రదత్తుడూ, ఏకాక్షి ఏనుగుల వనం ప్రవేశించారు. అప్పుడు వ్యాఘ్రదత్తుడు, \"ఏకాక్షి మహాశయా, ఇదే ఏనుగులవనం! పడగవిప్పి బుసకొడుతున్న పాముల వంటి ఆకులతో వున్నదే విషవృక్షం. ] కనబడే సమాధి కిందే శాక్తేయుడి త్రిశూలం వున్నది.\" అన్నాడు.\nఈ మాటలతో ఏకాక్షి పరమానందం చెందాడు. \"సరే, వ్యాఘ్రదత్తా ! అదిగో, యిటే వస్తున్న శివదత్తుణ్ణి నీ భటులతో ఎదుర్కో. ఈ లోపల త్రిశూలం సంపా యించే సంగతి నేను చూస్తాను,\" అంటూ వ్యాఘ్రదత్తుణ్ణి ప్రోత్సహించాడు.\nవ్యాఘ్రదత్తుడు ముందు వెనుకలు చూడకుండా, ఉన్న కొద్దిమంది భటులతో శివదత్తుడి అనుచరుల మీదికిదూకాడు.\nశివదత్తుడి అనుచరులు వ్యాఘ్రదత్తుడి భటుల కన్న మూడింతలున్నారు. ఆ కారణం చేత వ్యాఘ్రదత్తుడి భటులు చావు దెబ్బలు తిని కింద పడసాగారు.\nఈ పరిస్థితిలో తనకు రానున్న ప్రమా దాన్ని గుర్తించాడు, ఏకాక్షి. అతడు ఎలు గెత్తి, \" కపాలా! కాలభుజంగా!'' అంటూ అరవసాగాడు. ఆ మరుక్షణం కపాలం, కాలభుజంగం అక్కడికి వచ్చినై.\nశివదత్తుడి అనుచరులు వాటిని చూస్తూనే గుండెలదిరి పారిపోసాగారు.\n\" వ్యాఘ్రదత్తా, యిదే మనకు మంచి అదను! శాక్తేయుడి త్రిశూలం వున్న ఆ సమాధి ప్రాంతాన్ని, నీ భటులతో వెంటనే తవ్వించు.\" అన్నాడు ఏకాక్షి.\nవ్యాఘ్రదత్తుడి క్కూడా తన విజయం నిస్సందేహం అనిపించింది. సమర సేనుడూ, చతుర్నేత్రుడూ అక్కడికి వచ్చే లోపుగా తను ఆ దివ్యశక్తులు గల త్రిశూలం వశపరుచుకోవచ్చు అను కున్నాడు. అతడు తన భటులను హెచ్చ\nరిస్తూ, ముందుకుపోయి మృతవిరుల సమాధిని స్వయంగా తవ్వసాగాడు.\nఅంతలో అక్కడికి వందగజాల దూరంలో వున్న విషవృక్షం నుంచి మూలుగులు వినిపించసాగినై. పడగ విప్పిన పాముల వలె వున్న ఆ చెట్టు ఆకులు బుసలుకొట్ట ప్రారంభించినై.\nఏకాక్షి మాంత్రికుడు విషవృక్షాన్ని సమీపించాడు. తన చేతనున్న కత్తిని పైకెత్తి, ఏదోమంత్రం పఠించనున్నంతలో, వ్యాఘ్రదత్తుడి కంఠం నుంచి జాలికొలిపే ఆర్తనాదం వినిపించింది. ఏకాక్షి వెనక్కు తిరిగి చూశాడు. చతుర్నేత్రుడి వేగు నరవానరం, వ్యాఘ్రదత్తుణ్ణి చేతుల్లో బంధించి గిరగిర తిప్పుతున్నది. నల్ల గూబ, \"ఏకాక్షి! ఏకాక్షి!'' అని అరుస్తూ విషవృక్షం కేసి వస్తున్నది.\nఇది చూసి ఏకాక్షి కంగారుపడ్డాడు. తను శాక్తేయుడి త్రిశూలాన్ని వెతికి పట్టుకోకముందే, చతుర్నేత్రుడూ, సైనికు లతో సమర సేనుడూ ఆ ప్రదేశానికి రావచ్చని అతడికి భయం కలిగింది. అతడు కాలభుజంగాన్ని పిలిచి, నర వానరం మీదికి ఉసికొలిపాడు. దూరంగా వున్న గుట్టల మీదికి వ్యాఘ్రదత్తుణ్ణి విసిరి వేసి, నరవానరం, కాలభుజంగం మీద కలియబడింది. పైన కపాలం, నల్లగూబ భయంకరంగా పోరాడసాగినై.\nఏకాక్షి మాంత్రికుడు భయపడినదంతా నిజమైంది. చతుర్నేత్రుడు, \" ఉలూకా ! నరవానరా!\" అంటూ అక్కడికి రానే వచ్చాడు. సమరసేనుడి వెంట కొందరు సైనికులున్నారు. పారిపోతున్న శివ దత్తుడూ, అతడి అనుచరులు కూడా కొంత తెప్పరిల్లి. ఆ ప్రదేశానికి తిరిగి వస్తున్నారు. చావగా మిగిలిన వ్యాఘ్ర దత్తుడి భటులు వాళ్లను ఎదుర్కున్నారు.\nకాలభుజంగం విషపు కోరల కాటు నుంచి తప్పుకుంటూ, నరవానరం దానిని ఒక పెద్ద రాతిగదతో కొట్టసాగింది. నల్ల గూబ కూడా కపాలపు బోసినోటికి అంద\nకుండా దానిని కాళ్ళతో తన్నుతూ, ముక్కుతో పొడవసాగింది.\nతన పరిస్థితి చాలా ప్రమాదకరంగా పరిణమిస్తున్నదని గ్రహించిన ఏకాక్షి మాంత్రికుడు కత్తిదూసి, చతుర్నేత్రుడి మీదికి వచ్చాడు. చతుర్నేత్రుడు కూడా ఏమాత్రం జంకక అతణ్ణి ఎదుర్కొన్నాడు. ఈలోపల చతుర్నేత్రుడి సలహాప్రకారం సైనికులను వెంటబెట్టుకుని సమర సేనుడు సమాధి తవ్వసాగాడు.\nమృతవీరుల సమాధిని తవ్వుతున్న సమరసేనుడికి లోపలి నుంచి వింత అరుపులూ, వికృతమైన నవ్వులూ వినిపించసాగినై.\nసమరసేనుడు ఏమాత్రం భయపడ లేదు. తమ నాయకుడి గుండె నిబ్బరం చూసిన సైనికులు మృతవీరుల సమాధిని అట్టడుగువరకూ తవ్వేశారు.\nసమాధిలో ఒకే ఒక అస్థిపంజరం కనబడింది. అది గురుద్రోహి అస్థిపంజరం అని సమరసేనుడు గ్రహించాడు. ఆ అస్థి పంజరం గుండెల్లో నిలువునా గుచ్చుకుని శాక్తేయుడి త్రిశూలం కనబడింది. వణుకు తున్న చేతుల్తో సమరసేనుడు అస్థి పంజరం నుంచి త్రిశూలాన్ని బయిటికి గుంజాడు. మరుక్షణం అస్థిపంజరం గాలిలోకి లేచి, \" గురూ, శాక్తేయా!\nఈనాటితో నాకు శాపవిముక్తి కలిగింది. నేను తిరిగి శమనద్వీపానికి పోతు న్నాను!\" అంటూ రివ్వున గగనమార్గాన బయలుదేరింది.\nఅస్థిపంజరం ఆ విధంగా పలుకుతూ ఆకాశమార్గాన ఎగిరిపోవటం చూసేసరికి, ఏనుగులవనంలో వున్న ప్రతి ఒక్కడికీ గుండెలు అవిసిపోయినై. ఏకాక్షి ఎత్తిన కత్తి అలాగే పట్టుకుని, ఎగిరిపోతున్న గురుద్రోహి అస్థిపంజరం కేసి కన్నార్ప కుండా చూడసాగాడు. సమరసేనుడు చతుర్నేత్రుణ్ణి సమీపించి, శాక్తేయుడి త్రిశూలాన్ని అతడి చేతికి అందించాడు. ఏకాక్షి తన దృష్టిని అస్థిపంజరం మీది\nనుంచి చతుర్నేత్రుడి కేసి తిప్పేసరికి, అతడి కంటికి మెరుస్తూన్న శాక్తేయుడి త్రిశూలం కనబడింది. వెంటనే అతడు ఒక చావు కేక పెట్టి, \"కపాలా ! కాల భుజంగా!'' అని అరుస్తూ పారిపోసాగాడు.\n\" చతుర్నేత్రా ! ఆ పాపిని ప్రాణాలతో పోనివ్వకండి,\" అన్నాడు సమరసేనుడు.\nఆ మాటలకు చతుర్నేత్రుడు నవ్వి, \"సమరసేనా, ఏకాక్షి ఎక్కడికీ పారి పోలేడు. మనం ఏ క్షణాన కావాలంటే ఆ క్షణాన, యీ త్రిశూలం—వాడెక్కడ దాగివున్నాసరే పోయి హతమార్చగలదు!\" అంటూ త్రిశూలాన్ని ఏకాక్షి కేసి విసురుతూ, '' ఆ గురుద్రోహి తమ్ముడైన ఏకాక్షిని హతమార్చిరా !'' అన్నాడు.\n.త్రిశూలం మెరుపులా గాలిలోకి ఎగిరి, ఏకాక్షి మాంత్రికుణ్ణి సమీపించి, బలంగా గుండెల్లో పొడిచింది. \"అబ్బా!\" అని అరుస్తూ, ఏకాక్షి కిందపడిపోయాడు.\nత్రిశూలం తిరిగి వచ్చి చతుర్నేత్రుడి పాదాలముందు పడింది.\n“చతుర్నేత్రా, పనిలోపని, కపాలుణ్ణి, కాలభుజంగాన్నీ కూడా తుదముట్టించు!\" అన్నాడు సమరసేనుడు ఉత్సాహంగా\n\" ఏకాక్షి చావు తరవాత కపాలం, కాలభుజంగం ఎవరికీ హాని కలిగించ లేవు.\" అన్నాడు చతుర్నేత్రుడు.\nతరవాత అతడు ఒక క్షణం ఆగి, \"సమరసేనా ! మనం తూర్పు తీరం చేరి, ఆ ధనరాసులతోవున్న నావను వశపరచుకుందాం.\" అన్నాడు.\nఅందరూ కలిసి అడవిదారుల వెంటా, కొండలోయలగుండా నడిచి, మరుసటి రోజు సాయంత్రం వేళకు తూర్పుతీరం చేరారు. ధనరాసులతో నిండివున్న నావా, దానిని కాపలా కాస్తున్న నాగకన్యా సముద్రంలో తేలియాడుతూ కనిపించారు.\nచతుర్నేత్రుడు తన చేతనున్న శాక్తే యుడి అపూర్వశక్తులు గల త్రిశూలాన్ని మంత్రించి, నావ కేసి విసిరాడు. త్రిశూలం మెరుపువేగంతో పోయి నావను తాకింది.\nమరుక్షణంలోనే నాగకన్య, నావచుక్కాని చేతబట్టి, దానిని తీరానికి చేర్చింది.\n\"నేను శమనద్వీపపు రాజైన శాక్తే యుడి శిష్యుణ్ణి. నా పేరు చతుర్నేత్రుడు. ఇది మంత్రశక్తి గల ఆయన త్రిశూలం. గురువాజ్ఞ తెలుసుగదా? నువ్వు నా భార్యవు!\" అన్నాడు చతుర్నేత్రుడు నాగకన్యతో.\nనాగకన్య ఆ మాటలు వింటూనే చుక్కాని వదిలి, ముందుకు వచ్చి, చతు ర్నేత్రుడికి ప్రణమిల్లింది. సమరసేనుడూ. సైనికులూ ఉత్సాహంగా జేజేలు పలికారు.\nచతుర్నేత్రుడు, సమరసేనుడి కేసి తిరిగి, \" సమరసేనా ! ఈనాటి నుంచి మేము భార్యాభర్తలం. ఈ మంత్రాల దీవిలో శాంతంగా కాలం గడపదలిచాం. నువ్వు వచ్చిన పని విజయవంతంగా ముగి సింది. నావలోని ధనరాసులతో మీ కుండ లినీ ద్వీపం చేరవచ్చు.\" అన్నాడు.\nఅప్పటికప్పుడే సమరసేనుడు ప్రయాణ సన్నాహాలు పూర్తి చేశాడు. అతడు చతు ర్నేత్రుడికి తన కృతజ్ఞత తెలియపరిచాడు. చతుర్నేత్రుడు అతణ్ణి దీవించి, తన భార్య అయిన నాగకన్యతో అరణ్యం కేసి వెళ్ళి పోయాడు.\nభూకంపాలతో, భయంకర మృగాలతో నిండి వున్న మంత్రాలదీవి తమకు వాస యోగ్యం కాదని నిశ్చయించుకున్న శివ దత్తుడూ, అతడి అనుచరులు కూడా సమరసేనుడితో కుండలినీ ద్వీపానికి బయలుదేరారు. నిర్మలంగా, ప్రశాంతంగా వున్న సముద్రంలో ఒక మాసం రోజులు ప్రయాణం చేసి. ఒకనాటి ఉదయ కాలంలో అందరూ కుండలినీ ద్వీపం చేరారు.\nఎంతోకాలం తరవాత తిరిగి వచ్చిన సమర సేనుడికీ, సైనికులకూ ద్వీప ప్రజలూ, రాజైన చిత్రసేనుడూ ఘనమైన స్వాగతం యిచ్చారు. ఎన్నో ధనరాసులు గల నావను కూడా వెంట తెచ్చినందుకు ప్రతి ఒక్కరూ పరమానందం చెందారు.\n--(అయిపోయింది)",
            "book_page_end": 25
        },
        {
            "title": "కత్తిపట్టిన మంత్రి",
            "book_page_start": 21,
            "pdf_page_start": 21,
            "pdf_page_end": 24,
            "author": "చందమామ బృందం",
            "genre": "బేతాళ కథ",
            "moral": "విధి నిర్వహణకు ప్రాధాన్యత ఇవ్వడం అనేది ప్రత్యేక సన్మానానికి అర్హమైన గొప్ప సాయం కంటే భిన్నమైనది.",
            "keywords": [
                "బేతాళుడు",
                "విక్రమార్కుడు",
                "మంత్రి",
                "సేనాపతి",
                "కత్తి",
                "పులి",
                "సౌగంధ రాజు"
            ],
            "characters": [
                "విక్రమార్కుడు",
                "బేతాళుడు",
                "సౌగంధ రాజు గుణపాలుడు",
                "రణపాలుడు",
                "జయవర్మ",
                "వీరసింహుడు"
            ],
            "locations": [
                "సౌగంధ రాజ్యం",
                "శ్మశానం",
                "అరణ్యం"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి, భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, \" రాజా, నీకు గల ఉదారగుణం అందరికీ వుండదు. ఇత రు ల మేలు కోసం నువ్వు పడే శ్రమ చూస్తుంటే, నాకు జాలి కలుగుతున్నది. ఒక్కొక్కసారి మేలు పొందిన వాళ్ళ నుంచి కృతజ్ఞత కాక, దూషణ, తిరస్కా రాలు ఎదురయ్యే ప్రమాదం వున్నది. ఇందుకు ఉదాహరణగా నీకు, సౌగంధ రాజు కథ చెబుతాను, శ్రమతెలియకుండా విను,'' అంటూ యిలా చెప్పసాగాడు :\nసౌగంధరాజు గుణపాలుడికి రణ పాలు డనే కొడుకున్నాడు. అలాగే ఆయన మంత్రికి జయవర్మ అనే కొడుకూ, సేనా పతికి వీరసింహు డనే కొడుకూ వున్నారు.\nఈ ముగ్గురూ ఒకే యీడువాళ్ళు. ఒకే గురువు దగ్గిర అన్ని విద్యలూ నేర్చుకున్నారు. రణపాలుడు సింహాసనానికి వచ్చినప్పుడు అతడి కాబోయే మంత్రి జయవర్మ అనీ, సేనాని వీరసింహు డనీ ఏనాడో నిర్ణయం జరిగిపోయింది.\nరణపాలుడికి వేట అంటే చాలా మక్కువ. ఒకనాడు అతడు మంత్రి కొడుకు జయవర్మనూ, సేనాని కొడుకు వీరసింహుణ్ణి, కొంత పరివారాన్నీ వెంట బెట్టుకుని అరణ్యానికి వేటకు వెళ్ళాడు.\nసూర్యోదయంతో అరణ్యం చేరి, వేట ప్రారంభించినవాళ్ళు, సాయంత్రం వరకూ అలా వేటాడుతూనే వున్నారు. రణపాలుడు\nయిలాంటి సమయాల్లో ఆకలిదప్పులను లెక్కచెయ్యడు. ఆ రోజు అతడు ఎన్నో క్రూరమృగాలనూ, లేళ్ళనూ వేటాడి బాగా, అలసిపోయాడు. కనుచీకటి పడుతున్న సమయంలో ఒక పులి హఠాత్తుగా పొదలచాటు నుంచి రణపాలుడి మీదికి దూకింది. రణపాలుడు యీ దాడిని ఎదుర్కునేందుకు తయారైలేడు. కొంచెంలో అతడు పులి పంజా దెబ్బకు ఆహుతి అయిపోవలసినవాడే! కాని, సమ యానికి సేనానికొడుకు వీరసింహుడు అడ్డుపడి, పులిని చంపేశాడు.\nరణపాలుడు, వీరసింహుణ్ణి గాఢాలిం గనం చేసుకుని, \" మిత్రమా, యీ రోజు నా ప్రాణం కాపాడావు. నువు సమయానికి పక్కన లేకపోతే, నేను పులి వాతపడి వుండేవాణ్ణి.\" అన్నాడు కృతజ్ఞతగా.\nవీరసింహుడు సంతోషంగా, యువ రాజా, యిది నా ధర్మం!” అన్నాడు.\nపరివారంతో కలిసి రణపాలుడు నగరానికి బయలుదేరాడు. అతడూ, మంత్రి కొడుకు జయవర్మా ముందు నడుస్తున్నారు. వీరసింహుడు పరివారం లోని ముఖ్యుడొకడితో మాట్లాడుతూ, వెనకగా వస్తున్నాడు.\nఆ సమయంలో ఒక చెట్టుచాటు నుంచి, ఉదయం వేటలో గాయపడిన\nఒక ఆడపులి, మెరుపులా వచ్చి. రణపాలుడి మీద దూకబోయింది. రణ పాలుడు కత్తి దూశాడు గాని, అది పులి పంజా దెబ్బకు జారి కిందపడిపోయింది. మంత్రి కొడుకు జయవర్మ చప్పున కింద పడిన కత్తి తీసుకుని, పులి గుండెల్లో గట్టిగా ఒక పోటు పొడిచి, దాన్ని చంపేశాడు.\nఈ గొడవ జరుగుతున్నప్పుడు దూరంగా వున్న వీరసింహుడు పరుగు, పరుగున అక్కడికి వచ్చి, యువరాజుకు మరొక ప్రమాదం తప్పినందుకు చాలా ఆనందిం చాడు.\nమర్నాడు నగర ప్రజలు యీ జరిగిన దంతా విని, యువరాజు ప్రాణాలను కాపాడిన వీరసింహ, జయవర్మలను ఎంతగానో అభినందించారు. రాజు గుణ పాలుడు సభ ఏర్పాటు చేసి వీరసింహుణ్ణి, జయవర్మనూ పిలిపించాడు. సభలో వున్న సేనాపతీ, మంత్రి తమ కుమారు లకు ఘనంగా సన్మానం జరుగుతుందని సంతోషించసాగారు.\nరాజు గుణపాలుడు సభికులందరినీ ఓమారు కలయచూసి, \"నా కుమారుడూ భావి సౌగంధరాజూ అయిన రణపాలుడికి వేట సమయంలో జరిగిన ప్రమాదాలను గురించి, మీరందరూ వినే వుంటారు.\nనా కుమారుడి ప్రాణం కాపాడినందుకు మంత్రి కుమారుడై న. జయవర్మకు, యీ పచ్చలహారం యిస్తూ, ప్రత్యేకంగా అభినందనలూ, నా కృతజ్ఞతా తెలుపు కుంటున్నాను. సేనాని కుమారుడైన వీరసింహుణ్ణి, యీసారికి క్షమిస్తున్నాను,'' అన్నాడు.\nఈ' మాటలు విని సభలో వున్న వారంతా నిర్ఘాంతపోయారు. వాళ్ళు జయ వర్మతోపాటు, వీరసింహుణ్ణి రాజు సన్మా నిస్తాడనుకున్నారు.\nబేతాళుడు ఈ కథ చెప్పి, \" రాజా, సౌగంధ రాజు గుణపాలుడి ప్రవర్తన విడ్డూరంగా లేదా? తన కుమారుడి\nప్రాణాలను కాపాడిన వీరసింహుణ్ణి సన్మానించకపోగా, యీసారికి క్షమించా నని నిండు సభలో దూషించడం కృతఘ్నతకాదా ? ఈ సందేహాలకు సమా ధానం తెలిసి కూడా చెప్పకపోయావో, నీ తల పగులుతుంది,'' అన్నాడు.\nదానికి విక్రమార్కుడు, \" రాజు ప్రవర్తనలో విడ్డూరం గాని, కృతఘ్నత గాని ఏమీ లేదు. వీరసింహుడు సేనాని కొడుకు; భావి సేనాని. సేనాని అయిన వాడు తన రాజు క్షేమం కోసం, ప్రాణాన్ని పణంగా పెట్టి పోరాడుతాడు. రాజు జయాపజయాలు సేనాని ప్రతిభ మీదనే ఆధారపడి వుంటాయి. రాజు ప్రాణరక్షణ సేనాని ప్రధమ కర్తవ్యం: విధ్యుక్త ధర్మం! ఆ కారణం వల్ల రణపాలుడి ప్రాణాలు కాపాడడం వీరసింహుడి వృత్తి ధర్మం. అది ప్రత్యేక ప్రశంసకు అర్హమైందికాదు.\nఇకపోతే, జయవర్మ మంత్రి కుమా రుడు. అతడు రాజుకు సలహాదారుడు\nమాత్రమే. రాజు ప్రాణాలు కాపాడడంలో పరోక్షంగా అతడి మేధాశక్తి సహాయపడు తుందే గాని, తనకై తాను కత్తిపట్టి రాజ్య రక్షణకు పూనుకోవలసిన అవసరం లేదు. కాని, జయవర్మ ఆపదలో అడ్డుపడి, భావి సౌగంధ రాజు ప్రాణం కాపాడాడు. అందుకే రాజు అతణ్ణి సన్మానించాడు. నిజానికి రెండవసారి కూడా వీరసింహుడే అడ్డుపడి, రణపాలుణ్ణి రక్షించవలసి వున్నది. కాని, అతడు తన బాధ్యత మరచిపోయి, ఎవరితోనో కబుర్లాడుతూ, సమయాని కి దగ్గిర లేడు. ఇదీ వీర సింహుడు చేసిన అపరాధం! ఇందుకు సౌగంధరాజు అతణ్ణి ఎంత కఠినంగా శిక్షించినా, తప్పుకాదు. కాని, ఆయన అలా చేయకపోవడం ద్వారా, గొప్ప ఉదారుణ్ణని రుజువు చేసుకున్నాడు.” అన్నాడు.\nరాజుకు ఈ విధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. — (కల్పితం)",
            "book_page_end": 24
        },
        {
            "title": "మోసాల పద్దు",
            "book_page_start": 25,
            "pdf_page_start": 25,
            "pdf_page_end": 25,
            "author": "ఎమ్. డి. సౌజన్య",
            "genre": "నీతి కథ",
            "moral": "ప్రయాణంలో మోసాలను తప్పించలేనప్పుడు, వాటిని ముందే ఊహించి ఖర్చుగా లెక్కించాలి.",
            "keywords": [
                "ప్రయాణం",
                "మోసం",
                "పద్దు",
                "రామనాధయ్య",
                "శివరామయ్య",
                "డబ్బు"
            ],
            "characters": [
                "రామనాధయ్య",
                "శివరామయ్య"
            ],
            "locations": [
                "ఉత్తరదేశం",
                "దక్షిణదేశం (యాత్రలు)"
            ],
            "content": "రామనాధయ్యా, శివరామయ్యా ప్రతి ఏడూ పోటీలుపడి, ఒకరు ఉత్తరదేశ యాత్రకూ, మరొకరు దక్షిణదేశ యాత్రకూ వెళ్ళి వచ్చేవాళ్ళు. రామనాధయ్య మాత్రం యాత్ర నుంచి తిరిగి రాగానే, యాత్రలకైన ఖర్చూ, దారిలో రకరకాల మోసాలకు గురై పోగొట్టుకున్న డబ్బూ లెక్క వేసుకుని, తెగ బాధపడిపోయేవాడు. అయితే, శివరామయ్య మాత్రం నిమ్మకు నీరెత్తినట్టు నిబ్బ రంగా వుండేవాడు.\nఒక రోజు రామనాధయ్య వుండబట్టలేక, \" శివరామయ్యా! ప్రతి ఏడూ దేశయాత్రల్లో రకరకాల మోసాలకూ గురై, బోలెడు నష్టపోతూ బాధపడుతున్నాను. నీ కిలాంటి యిబ్బంది కలక్కుండా వుండేందుకేం చేస్తూంటావు?\" అని అడిగాడు.\nశివరామయ్య చిన్నగా నవ్వి, “ యాత్రా ప్రదేశాల్లో కొత్తవాళ్ళమైన మనను, స్థానికంగా వుండేవాళ్ళు ఏదో రకంగా మోసపుచ్చుతూనే వుంటారు. ఈ బాధ తప్పనిసరిగదా? అందుకే ప్రయాణంలో భోజనాల ఖర్చు పద్దు, బళ్ళకిరాయి పద్దు, గుళ్ళల్లో పూజ పద్దులాగే, మోసాలకు గురయ్యే డబ్బు పద్దు అంటూ ముందే అనుకుని బయలుదేరతాను. ఆ కారణంగా తరవాత బాధపడే అవసరం నా క్కలగదు,” అన్నాడు.\nరామనాధయ్యకు అసలు రహస్యం బోధపడింది.",
            "book_page_end": 25
        },
        {
            "title": "చమత్కారానికి సత్కారం",
            "book_page_start": 26,
            "pdf_page_start": 26,
            "pdf_page_end": 28,
            "author": "ఎన్. వి. ఆర్. సత్యనారాయణమూర్తి",
            "genre": "హాస్యం, తెలివైన కథ",
            "moral": "తెలివైన మాటలు, చమత్కారంతో కూడిన సమాధానాలు ఉన్నతమైన బహుమతులను తెస్తాయి.",
            "keywords": [
                "రాజు",
                "ప్రశ్న",
                "సమాధానం",
                "వీరభద్రుడు",
                "కాత్యాయిని",
                "పాండిత్యం",
                "సన్మానం"
            ],
            "characters": [
                "రాజు సత్యవంతుడు",
                "వీరభద్రుడు",
                "కాత్యాయిని",
                "రాజు ఆంతరంగికుడు",
                "సభికులు"
            ],
            "locations": [
                "నగరం",
                "రాజసభ"
            ],
            "content": "నగరానికి పోయే దారి పక్కన వున్న ఒక చెట్టు నీడలో, యిద్దరు మనుషులు నిద్రపోతున్నారు. వాళ్ల పక్కన వున్న మూటలకు మరొకడు కాపలా కూర్చు న్నాడు. ఆ సమయంలో అక్కడికి ఇంకొకడు వచ్చి, వాళ్ళకు కొంచెం దూరంలో చెట్టు నీడన కూర్చున్నాడు. ఈ కొత్తగా వచ్చిన వాడి దుస్తుల తీరు చూస్తే, ధనికుడిలా వున్నాడు.\nఅతను కాపలా కూర్చున్న వాడికేసీ, నిద్రపోతున్న వాళ్ళకేసి చూశాడు. వాళ్లు చాలా బీదవాళ్ళని అతడికి తోచింది.\n\" ఎవరు మీరు? \" అని అడిగాడు ధనికుడు.\nకాపలా కూర్చున్నవాడు నిద్రపోతున్న వాళ్ళల్లో ఒకణ్ణి చూపుతూ, \" అతను తిండి యాచించలేనివాడు,\" అని, రెండవ వాణ్ణి చూపి, \"ఆయన కావాలంటే\nపొందలేని వాటి లోటువల్ల, బతుకు తెరువు తెలియనివాడు. మేం ముగ్గురం ప్రశాంతంగా వుందామని యిక్కడ చేరాం. ఉంచదలుచుకున్నా వుండని వస్తువులతో యాచన చేస్తూ, ఆగమన్నా ఆగనిదాన్ని గడుపుతున్నాం.\" అన్నాడు.\nఅతడు యింత చమత్కారంగా చెప్పిన విషయాలకు సంతోషించి, ధనికుడు అతడికి కొంత డబ్బిచ్చి. “నేను ఈ దేశపు రాజుగారి ఆప్తుల్లో ఒకణ్ణి. రేపు మీరు సభకు వచ్చి ఆయన దర్శనం చేసుకుంటే, తగిన పారితోషికం యిస్తారు,\" అని సభా ప్రవేశానికి ఒక ఆనవాలు యిచ్చాడు.\nఆ మర్నాడు రాజు సత్యవంతుడు సభలో వున్న వారితో, '' తిండి యాచించ లేనివాడు ఎవరు? కావాలంటే పొందలేనివి ఏమిటి? మనుషులు ప్రశాంతంగా ఎప్పు డుంటారు? ఉంచదలుచుకున్నా వుండని దేమిటి? ఆగమన్నా ఆగనిదేమిటి ? ఈ ప్రశ్నలకు సంతృప్తికరమైన సమా ధానాలు చెప్పిన వారికి, తగిన పారి తోషికం యిస్తాను,\" అన్నాడు.\nసభలో అందరూ ముఖము ఖా లు చూసుకున్నారే తప్ప ఏ ఒక్కరికీ యీ ప్రశ్నలకు సరిఅయిన సమాధానాలు తోచలేదు.\nరాజు కొద్దిసేపు ఆగి, \" సభాసదుల్లో చాలామంది పండితులున్నారు. అలాంటి వారిక్కూడా యీ ప్రశ్నలకు సమా ధానాలు దొరక్కపోవడం ఆశ్చర్యంగా వుంది.\" అన్నాడు చిరాకు పడుతూ.\nఅంతలో ఒక భటుడు వచ్చి, \"ప్రభూ, ఎవరో ముగ్గురు వ్యక్తులు తమ దర్శనం చేసుకోవాలంటున్నారు. చూడటానికి కడు పేదల్లా వున్నారు. ఈ ఆనవాలు తెచ్చారు.\" అంటూ రాజుకు ఒక ఆనవాలు చూపిం చాడు.\nరాజు వాళ్ళను సభలో ప్రవేశపెట్టమని ఆజ్ఞాపించాడు. వాళ్ళు ముగ్గురూ సభలోకి వచ్చి, భటుడు చూపిన స్థానాల్లో కూర్చు న్నారు. రాజు ప్రశ్నార్థకంగా చూడగానే ఆ ముగ్గురిలో ఒకడు లేచి, \" ప్రభూ, నా పేరు వీరభద్రుడు. ప్రభువులకు నా పాండిత్యం ఏపాటిదో తెలియపరిచి, సత్కారం పొందాలంటే, నాకు యింత\nకాలంగా సభాప్రవేశం లభించింది కాదు. నా తండ్రి, అన్నలను వెంటబెట్టుకుని చాలీచాలని తిండితో కాలం గడుపు తున్నాను. అదృష్టంకొద్దీ నిన్న ఒక ధనికుడు సహాయం చేసి, ఆనవాలు యివ్వడం వల్ల యిక్కడికి రాగలిగాను,\" అన్నాడు.\nఅప్పుడు రాజుగారి ఆంతరంగికుడు సారధి ఆసనం మీది నుంచి లేచి, “మహా రాజా, తమకు మనవి చేసింది. యితణ్ణి గురించే.\" అన్నాడు.\nఅంతలో సభా ముఖాన చిన్న కలకలం రేగింది. ఒక వృద్ధుడు రాజును సమీ పించి, \"మహారాజా, యింతకు ముందు\nమీరడిగిన ప్రశ్నలకు, నా మనమరాలు సమాధానం చెప్పగలదు. తమరు అవ కాశం యిప్పించాలి.” అన్నాడు.\nఈసారి సభలో చిన్నగా నవ్వులూ, గుసగుసలూ బయలుదేరాయి. వృద్ధుడు కోపంగా సభాసదులకేసి చూసి, రాజుతో, \" మహారాజా, మన ఆస్థానపండితులు తమ గొప్పతనానికి ఎక్కడ హాని కలుగు తుందో అని, ప్రతిభావంతులైన కొత్త వారికి తమ దర్శనం కలగకుండా అడ్డు కుంటున్నారు. ఆ కారణం వల్లనే ఎంతో విద్వాంసురాలైన, నా మనమరాలికి, యీ నాటివరకూ తమ దర్శనభాగ్యం కలగలేదు,\" అన్నాడు.\nరాజు ఒక భటుణ్ణి పంపి, వృద్ధుడి మనమరాలిని సభకు పిలిపించాడు. ఆమె పేరు కాత్యాయిని. ఆమె ముఖవర్చస్సూ, హుందాతనం చూసి సభికులంతా అచ్చెరువు చెందారు.\nరాజు కాత్యాయినికి, తాను లోగడ సభనుద్దేశించి అడిగిన ప్రశ్నలు విని పించాడు. ఆమె వెంటనే తడువుకోకుండా.\n“మహారాజా, తిండి యాచించలేనివాడు మూగవాడు. ఈ విష యం కొంచెం తర్కించుకుంటే, ఎవరికైనా బోధపడు తుంది. కావాలంటే పొందలేనివి, తెలివి తేటలు. అవి చాలావరకూ పుట్టుకతో అబ్బేవి. ప్రతి మనిషీ ప్రశాంతంగా వుండ గలిగేది ఒక్క నిద్రా సమయంలో మాత్రమే. ఉంచదలచుకున్నా వుండనిది, శరీరం. ఇక, ఆగమంటే ఆగనిది కాలం! ఈ వాస్తవాలను వీరభద్రుడు చమత్కా రంగా—తాను, మూగవాడైన తండ్రి, తెలివితేటలులేని అన్నతో యాచన చేస్తూ, బతుకు భారంతో కుంగిపోతున్నానని చెప్పాడు.\" అన్నది.\nఆ సమాధానానికి రాజు సత్యవంతుడితో పాటు, సభలోని వారందరూ హర్ష ధ్వానాలు చేశారు.\nరాజు, వీరభద్రుణ్ణి, కాత్యాయినినీ ఎంతగానో ప్రశంసించి, వారిని ఘనంగా సత్కరించాడు.",
            "book_page_end": 28
        },
        {
            "title": "గొప్పవాళ్ళ మోసం",
            "book_page_start": 29,
            "pdf_page_start": 29,
            "pdf_page_end": 32,
            "author": "చందమామ బృందం",
            "genre": "నీతి కథ",
            "moral": "లోకంలో గొప్పగా గౌరవించబడే మనుషులు కూడా దురాశతో నీచమైన మోసాలకు పాల్పడగలరు.",
            "keywords": [
                "ధర్మకర్త",
                "బిచ్చగాడు",
                "మోసం",
                "వైద్యులు",
                "కాలు వాపు",
                "డబ్బు"
            ],
            "characters": [
                "ధర్మకర్త",
                "బిచ్చగాడు",
                "ఇద్దరు వైద్యులు"
            ],
            "locations": [
                "ఒక నగరం",
                "ధర్మకర్త భవనం"
            ],
            "content": "పూర్వం ఒకానొక నగరంలో ఒక ధర్మకర్త ఉండేవాడు. ఆయనకు అనాథలను చూస్తే అపరిమితమైన జాలి. అటువంటి వారిని చేరదీసి, వారికి కలిగిన బాధలు తొలగించి, ఎంతగానో సహాయపడేవాడు.\nఆ నగరంలోనే ఒక బిచ్చగాడు ఉండే వాడు. వాడు రకరకాల వేషాలు వేసి ప్రజలుచేసే దానాలతో పొట్టపోసుకుంటూ ఉండేవాడు. ఫలానా ధర్మకర్తగారు గొప్ప దాత అనీ, ధర్మాత్ముడనీ వాడికి తెలిసింది. ఆయన దగ్గిర పెద్ద దానం పుచ్చుకోవాలని బిచ్చగాడికి కోరిక కలి గింది. వాడు తన కాలికి ఏవో పసర్లు రాచుకుని లావుగా వాచేటట్టుగా, కాలికి పెద్దవ్రణం వచ్చినట్టుగా చేసుకున్నాడు. ఇటువంటి విద్యలలో వాడు నేర్పరి కావటం చేత సామాన్యులెవరూ మోసం కనిపెట్టలేరు. ఈ కాలుతో బిచ్చగాడు\nబాధపడుతున్నట్టు మూలుగుతూ ఒకనాటి ఉదయం ధర్మకర్తగారి భవంతి బయట కూర్చున్నాడు. ధర్మకర్తగారి ఇంటికి వచ్చేపోయే జనం వాణ్ణి చూసి జాలిపడి చిల్లరడబ్బులు వేయసాగారు. కాని వాడికి కావలిసింది ధర్మకర్తగారి దానం, అందు చేత వాడు ఆ స్థలం విడిచిపెట్టి పోలేదు.\nకొంత సేపటికి ధర్మకర్తగారే బయటికి వచ్చాడు. ఆయనను చూడగానే బిచ్చ గాడు, \"కరుణించండి, బాబూ ! బాధతో చచ్చిపోతున్నామ, నాయనా!\" అని ఎలుగెత్తి ఏడవసాగాడు.\nవాడి కాలు చూడగానే ధర్మకర్తకు గుండె కరిగిపోయింది. ఆయన తన భటులను పిలిచి, \"పాపం, వీణ్ణి తీసుకు పోయి పడుకోబెట్టండి — నా పక్క మీదనే పడుకోబెట్టండి. నేను గట్టి వైద్యులను పిలిపిస్తాను. వాడికి కావలిసిన ఉపచా\nరాలు ఏ లోటూ రాకుండా చెయ్యండి.\" అని హెచ్చరించి వెళ్ళిపోయాడు.\nధర్మకర్తగారి భటులు బిచ్చగాణ్ణి తీసుకుపోయి ధర్మకర్తగారు స్వయంగా పడుకునే హంసతూలికాతల్పం మీద పడుకోబెట్టారు. మరి కొద్దిసేపట్లో ఇద్దరు వైద్యులు బిచ్చగాడి కాలు పరీక్షించ టానికీ, అవసరమైన చికిత్స చెయ్యటానికీ వచ్చారు. వాళ్ళు ఆ నగరానికంతటికీ పేరు మోసిన ప్రణవైద్యులు.\nపండు కోసం పోతే చెట్టు విరిగి మీద పడ్డట్టయింది బిచ్చగాడికి. ధర్మకర్తగారు పెద్దగా ధర్మం చేసి పంపిస్తారనుకుంటే వాడి ప్రాణానికి ఒకరు కాదు, ఇద్దరు వైద్యులు దాపరించారు.\nఆ వైద్యులలో ఒకడు బిచ్చగాడి కాలు చూస్తూనే, \" అబ్బో, చాలా ముదిరి పోయింది. కాలు తెగగొట్టాలిసిందే ! '' అన్నాడు.\nబిచ్చగాడికి గుండె ఆగినంత పని అయింది. రెండో వైద్యుడు బిచ్చగాడి కాలును శ్రద్ధగా పరీక్షించాడు. \" ఇది దొంగవాపు. ఈ బిచ్చగాళ్లు కొన్ని పసరులు పూసి ఇటువంటి రోగాలు సృష్టించగలరు. కొంత సేపటికి ఆ వాపు అదే పోతుంది. మందులూ మాకులూ అవసరం లేదు.'' అన్నాడాయన.\nమొదటి వైద్యుడు కూడా బిచ్చగాడి కాలు పరీక్షించిన మీదట రోగం నిజం కాదని తెలిసిపోయింది.\nవైద్యులిద్దరికీ కోపం వచ్చింది.\n\"చికిత్స చేస్తే ధర్మకర్తగారు బోలెడంత డబ్బిచ్చేవాడు ! దొంగవెధవ, మన నోట కరక్కాయకొట్టాడు! వీడి సంగతి ఆయ నకు చెప్పేద్దాం!\" అన్నాడు ఒక వైద్యుడు.\n\"అంతకంటే వీడికి నిజంగా రోగమే నని చెప్పి కాలు నరికేద్దాం! అట్లాగాని వీడికి తగిన శాస్త్రి జరగదు!\" అన్నాడు రెండో వైద్యుడు.\nబిచ్చగాడికి ప్రాణభయం పట్టుకుంది. వాడు పక్క మీద లేచి కూచుని, \"బుద్ధి గడ్డి తిని, నాలుగు డబ్బుల కాశపడి, తప్పుడు పని చేసిన మాట నిజమేనయ్యా! నన్ను రక్షించండి! నా కాలు తెగగొట్ట\nకండి. అందువల్ల మీకేం లాభం?\" అని కాళ్ళావేళ్ళాపడి బతిమాలసాగాడు.\nవైద్యులిద్దరూ కూడబలుక్కున్నారు. \"ఇప్పుడు మాత్రం మించిపోయినదేమిటి? వాడి కాలు నయం చేసినట్టు నటించి, మన డబ్బు మనం పుచ్చుకుందాం,\" అని వారు నిశ్చయించుకున్నారు.\nవాళ్ళు బిచ్చగాడితో, \"ఒరే, నువు నోరు మెదిపావంటే, జాగ్రత్త! మేము చెప్పేదాకా ధర్మకర్తగారితో నీ కాలు నయం కాలేదనే చెప్పు. లేకపోతే ఆ కాలు నీకు దక్కదు, బాగా గుర్తుంచుకో!\" అని భయపెట్టారు.\nబిచ్చగాడు కడుపుకక్కుర్తి కోసం జనాన్ని మోసగించేవాడే అయినప్పటికీ,\nవాడికి ఈ పేరుమోసిన వైద్యుల మోసం చూసి ఆశ్చర్యం కలిగింది. కాని వారికి ఉండే ధైర్యం తనకు లేనందున వాడు ఆ వైద్యులు చెప్పిన ప్రకారమే చేయ డానికి ఒప్పుకున్నాడు.\nవైద్యులు ధర్మకర్తతో, \"స్వామీ, ఈ దౌర్భాగ్యుడు చాలా అపాయస్థితిలో ఉన్నాడు. భగవదనుగ్రహం వల్ల వాడు మీ కళ్ళపడ్డాడు. మీరు మమ్మల్ని పిలి పించారు. వాడి కాలు నయం చేయ టానికి మా శక్తి కొద్దీ ప్రయత్నిస్తాం. ఆ పైన భ గ వంతుడున్నాడు!\" అని చెప్పారు.\nవాళ్ళు రోజూ వచ్చి కాలుకట్లు విప్పి, మళ్ళీ కట్టిపోతున్నారు. వారాలూ, నెలలూ గడుస్తున్నాయి. ఎంతకీ కాలు నయం కాదు, చికిత్స పూర్తికాదు. బిచ్చ గాడికి అన్నివిధాలా సుఖంగానే జరిగి పోతున్నది, కాని ఇంతకంటే స్వేచ్ఛగా వీధుల వెంబడి అడుక్కుతిన్న రోజులే వాడికి మంచివనిపించాయి.\nవాడు వైద్యులను, “నా కాలు త్వరగా నయం చెయ్యండి, మీకు పుణ్యం ఉంటుంది!\" అని ప్రార్ధించసాగాడు.\nమూడు నెలలు దొంగవైద్యం చేసిన మీదట, బిచ్చగాడి బాధ భరించలేక, వైద్యులు చికిత్స పూర్తి అయిందని ధర్మ కర్తకు తెలియజేశారు. ఆయన చాలా సంతోషించి వైద్యులకు గొప్పగా బహు మానాలూ, డబ్బూ ఇచ్చాడు.\nతరవాత ధర్మకర్త బిచ్చగాడితో. \" ఏమిరా, నీ కాలు నయమయిందిగదా, ఏం పని చేస్తావు? ఎట్లా జీవిస్తావు?” అన్నాడు.\n\"బుద్ధి వచ్చింది, బాబూ ! ఇక జన్మలో బిచ్చమెత్తను! అది తప్ప ఇంకే పని అయినా చేసుకుంటాను!'' అన్నాడు బిచ్చగాడు.\nవా డామాట ఎందుకన్నాడో ధర్మకర్తకు అర్థంకాలేదు గాని, ఆయన వాడికి తన వద్దనే ఉద్యోగం ఇచ్చి దగ్గర ఉంచు కున్నాడు.",
            "book_page_end": 32
        },
        {
            "title": "కపటయోగి",
            "book_page_start": 33,
            "pdf_page_start": 33,
            "pdf_page_end": 36,
            "author": "చందమామ బృందం",
            "genre": "జాతక కథ",
            "moral": "అధికారం లేదా ఉన్నత హోదాలో ఉన్నవారిని అంధంగా విశ్వసించకూడదు, వారిని పరీక్షించడంలో ధైర్యం అవసరం.",
            "keywords": [
                "యోగి",
                "కపటం",
                "రాజు రేణుకుడు",
                "సుమనసుడు",
                "రాజద్రోహం",
                "తోటమాలి"
            ],
            "characters": [
                "రాజు రేణుకుడు",
                "మహారక్షితుడు (గురువు)",
                "కపటయోగి (దుష్టబుద్ధి అయిన శిష్యుడు)",
                "సుమనసుడు (బోధిసత్వుడు)",
                "రాణి"
            ],
            "locations": [
                "కురురాజ్యం",
                "పాంచాల నగరం",
                "హిమాలయాలు",
                "ఉద్యానవనం"
            ],
            "content": "పూర్వం కురురాజ్యంలోని పాంచాల నగరానికి, రేణుకుడు రాజుగా వుండే వాడు. అదేకాలంలో హిమాలయ పర్వతాల్లో ఐదువందలమంది సాధువులకు గురువైన మహారక్షితుడు అనే తపస్వి వుండేవాడు.\nఒకప్పుడు మహారక్షితుడు శిష్యవర్గంతో దేశసంచారం చేస్తూ, పాంచాలనగరానికి వచ్చాడు. సాధువుల రాకకు రాజు చాలా సంతోషించి, మహారక్షితుడికి ఉచిత మర్యాదలు చేసి, ఉద్యానవనంలో సాధు వులకు వసతి ఏర్పాటుచేశాడు.\nవర్షరుతువు గడిచేవరకూ మహారక్షి తుడు అక్కడే వుండి, రాజు వద్ద సెలవు పుచ్చుకుని, శిష్యులతో తిరిగి హిమాలయా లకు బయలుదేరాడు. మార్గంలో అందరూ ఒక చెట్టు నీడన కూర్చుని, రాజు తమకు చేసిన సత్కారం గురించి చెప్పుకోసాగారు.\nమాటల సందర్భంలో రాజుకు సంతాన ప్రాప్తి వున్నదా లేదా అన్న ప్రసక్తి వచ్చింది. శిష్యగణంలో వున్న జ్యోతిష ప్రవీణులు చర్చలు ప్రారంభించారు.\nఅదంతా విన్న గురువు మహారక్షితుడు, \" రాజు రేణుకుడికి దైవాంశగల కుమా రుడు జన్మిస్తాడు.\" అన్నాడు.\nమహారక్షితుడు వాక్శుద్ధి కలవాడని శిష్యులందరికీ తెలుసు. అందువల్ల వారు రాజుకు మేలు కలగబోతున్నద నుకున్నారు. వాళ్ళల్లో ఒకడికి దుర్బుద్ధి పుట్టింది. వాడు, తక్కిన వాళ్ళతో కొంచెం వెనకగా వస్తానని చెప్పి, అందరూ కను చూపు మేరదాటిపోగానే, వెనుదిరిగి పాంచాలనగరం చేరాడు.\nవాడు. రాజు దర్శనం చేసుకుని.\n\"ఓయీ రాజా ! మేమంతా హిమాలయా లకుపోతూ ఒకచోట విశ్రాంతి తీసుకుం\nటున్న సమయంలో, నీవు మా తలపునకు వచ్చావు. రాజుకు వంశం నిలబడుతుందా లేదా అన్న ప్రశ్న వచ్చింది. మేము దివ్య దృష్టివల్ల, నీకు దైవాంశ సంభూతుడైన కుమారుడు కలుగుతాడని తెలుసుకుని, ఆ మాట చెప్పిపోయేందుకు వచ్చాము. ఇకపోయివస్తాం,” అంటూ వెళ్లబోయాడు.\nఈ వార్త విని ఆనందభరితుడైన రాజు, యోగిని ఆపి, మహాత్మా, తమరు సామాన్యులుకారు, దివ్యచక్షులు! ఇక్కడే వుండిపొండి,'' అని కోరాడు.\nదుష్టబుద్ధి అయిన యోగి అందుకు అంగీకరించాడు. అతడికి రాజు ఉద్యాన వనంలో అన్ని వసతులూ ఏర్పరచి, గురువులా అతణ్ణి సేవించసాగాడు. ఇక\nయీ\nకపటయోగి ఉద్యానవనంలో ఒక మూల కూరగాయలు కాయించి, వాటిని తోటమాలీల ద్వారా అమ్మించి, ధనం గడించసాగాడు.\nఈ సమయంలో బోధిసత్వుడు, రేణుక మహారాజుకు కుమారుడుగా జన్మించాడు. జాతకర్మలు చేయించి అతడికి సుమ నసుడు అని పేరు పెట్టారు.\nసుమనసుడు ఏడేళ్ళవాడైవుండ గా రాజు రేణుకుడికి సామంతరాజులతో యుద్ధం వచ్చింది. తండ్రి ఇంట లేనప్పుడు సుమనసుడు ఒకనాడు ఉద్యానవనం చూడబోయాడు. అక్కడ ఒక మూల కాషాయవస్త్రాలు ధరించిన యోగి మొక్క లకు పాదులు తీస్తూ, కూలివాడి కన్న\nఎక్కువగా కాయకష్టం చేస్తూండడం అతడి కంటబడింది.\nసుమనసుడు కపటయోగిని గుర్తించి, అతడికి బుద్ధి చెప్పాలని, \"ఒరే, తోట మాలీ!'' అంటూ కేక పెట్టాడు.\nదివ్యచక్షువుగా పేరుమోసిన కపట యోగి యీ పిలుపు వింటూనే అదిరి పడ్డాడు. తన రహస్యం రాజకుమారుడు గ్రహించాడని తెలుసుకున్నాడు. అతణ్ణి ఎలా అయినా కడతేర్చాలని నిశ్చయించు కుని, ఒక వ్యూహం పన్నాడు.\nసరీగా, రాజు తిరిగి వచ్చే సమయానికి కపటయోగి తన కమండలాన్నీ, పీఠాన్నీ ముక్కలు చేశాడు. ఆశ్రమం చుట్టూ గడ్డీగాదం విరజిమ్మాడు. తరవాత\nఒళ్ళంతా నూనె పూసుకుని ఆశ్రమంలో ఒక మూల మూలుగుతూ పడుకున్నాడు.\nరాజు తన గురువైన దివ్యచక్షుణ్ణి చూడ బోయాడు. అతడికి ఆశ్రమ పరిసరాలు అశుభ్రంగా కనిపించాయి.\n“మహాత్మా, ఏం జరిగింది?\" అని అడిగాడు రాజు చేతులు జోడించి.\n'\" ఇదంతా నీ కొడుకు చేసిన పని !\" అంటూ కపటయోగి సుమనసుడు తనకు చేసిన అవమానం గురించి చెప్పాడు.\nరాజు ఉగ్రుడైపోయి, తలారులను పిలిచి \" సుమనసుడి తల నరికి నా దగ్గి రకు తీసుకురండి!'' అని ఆజ్ఞాపించాడు.\nతలారులు పోయి, తల్లి దగ్గిర కూర్చుని వున్న సుమనసుడికి సంగతి చెప్పారు.\nసుమనసుడు తండ్రి దగ్గిరకు వచ్చి, \"నాన్నగారూ, మహాత్ముడు, పవిత్రుడు అని నువ్వు పూజించే ఆ కపటయోగి చేస్తున్నదేమిటో ద్వారపాలకుల్ని అడిగి చూడు, తెలుస్తుంది.\" అన్నాడు.\nరాజు ప్రాసాదపు నాలుగు ద్వారాలనూ కాపలా కాసేవాళ్ళను పిలిపించాడు. వాళ్ళు, రాజుతో దాచకుండా యోగి కూర గాయలు పండించి అమ్మడం గురించి చెప్పారు.\nరాజు ఆశ్రమంలో వెదికించగా, కపట యోగి దాచిన ధనం బయటపడింది.\nరాజు తన తప్పిదానికి చాలా విచా రించి, కొడుకుతో, “నాయనా, నా తొందర పాటు మన్నించు. ఇక. ఈ రాజ్యాన్ని నువే ఏలుకో,\" అన్నాడు.\nఅందుకు సుమనసుడు ఒప్పుకోక,\n\"మ హి మ గ ల మూలిక ఎంత పని చేస్తుందో, నోటి వెంట వెడలే మాట కూడా అంత పని చేస్తుంది. నీ నోటి వెంట వెడలినవి దుష్టవాక్కులు ! నీ ఆజ్ఞ\nప్రకారం, నా తల్లి దగ్గిర కూర్చుని వున్న నన్ను తలారులు వధ్యశిల వద్దకు తీసుకు పోబోయారు. నేనిప్పుడే, నీ రాజ్యం విడిచి పోతున్నాను.\" అన్నాడు.\nసుమనసుడి మనసు మార్చవలసిందిగా రాజు, రాణిని కోరాడు. కాని ధర్మచింత గల రాణి ఆ మాట పాటించక కొడుకును దీవిస్తూ, \"నాయనా ! నువు ధర్మ మూర్తివి. పవిత్రజీవనం గడుపు తూ . తరించు,\" అన్నది.\nసుమనసుడు హిమాలయప్రాంతం చేరి, అక్కడ విశ్వకర్మ నిర్మించి వుంచిన కుటీరంలో తపస్సుచేస్తూ కాలం గడిపాడు.\nరాజు రేణుకుడు కపటయోగికి మరణ దండన విధించాడు. ఆ నాటి నుంచి యోగులకు రాజ్యంలో ఎవరూ ఆశ్రయం యివ్వవద్దని శాసనం చేశాడు.\nఈ విధంగా, దుష్టబుద్ధి అయిన ఒక్క కపటయోగి కారణంగా యోగులందరికీ తీరని అపకీర్తి కలిగి, కురురాజ్యంలో వారికి ప్రజాదరణ లేకుండా పోయింది.",
            "book_page_end": 36
        },
        {
            "title": "శిలాదిత్యుడు",
            "book_page_start": 37,
            "pdf_page_start": 37,
            "pdf_page_end": 40,
            "author": "చందమామ బృందం",
            "genre": "చారిత్రక కథ",
            "moral": "శత్రువుల దేశభక్తిని గుర్తించి గౌరవించడం ద్వారా గొప్ప రాజు తన ఉదారతను చాటుకోగలడు.",
            "keywords": [
                "రాజు",
                "శిలాదిత్యుడు",
                "మంత్రి",
                "ఎడారి",
                "సైన్యం",
                "నీరు",
                "దేశభక్తి"
            ],
            "characters": [
                "శిలాదిత్యుడు",
                "శత్రురాజు మంత్రి",
                "జలవేత్త"
            ],
            "locations": [
                "కాశ్మీరు",
                "గోబీ ఎడారి ప్రాంతం"
            ],
            "content": "ఒక మహా సామ్రాజ్యాన్ని స్థాపించాలనే కాంక్ష గల శిలాదిత్యుడు, 7-వ శతాబ్దంలో కాశ్మీరును పాలిస్తూండే వాడు. ఆతడు యుద్ధప్రియుడు. గోబీ ఎడారి ప్రాంతాన గల ఒక చిన్న రాజ్యాన్ని జయించేందుకు సైన్యంతో బయలుదేరాడు.\nదారిలో ఒక చోట, కొత్తవాడొకడు పరి గెత్తుకుంటూ వచ్చి, శిలాదిత్యుడు ఎక్కి వున్న గుర్రం ముందు సాష్టాంగపడ్డాడు. రాజు గుర్రాన్ని ఆపాడు. ఆ కొత్తవాడు శిలాదిత్యుడు వాడి చేయనున్న రాజ్యపు మంత్రి అని చారులు గుర్తించారు.\nరాజు ప్రశ్నించగా, శత్రుదేశపు మంత్రి తన కథ అంటూ యిలా చెప్పాడు. అతడు, తన రాజుకు మహాబల సంపన్నుడైన శిలాచిత్యుడికి లొంగి పోవలసిందిగా సలహా యిచ్చాడు. కాని, రాజు శిలాదిత్యుణ్ణి దూషించి, అతణ్ణి కొరడాలతో కొట్టించాడు.\nజరిగిన అవమానానికి సరైన ప్రతీకారం చేస్తానని, శిలాదిత్యుడు మంత్రికి వాగ్దానం చేశాడు. అప్పుడు మంత్రి, \"మహారాజా, మీరు సైన్యంతో మామూలు మార్గాన ప్రయాణిస్తే, మా రాజ్యం చేరేందుకు మూడు నెలలు పడుతుంది. ఎడారి నుంచి ఒక దగ్గిర దారి నాకు తెలుసు. ఆ దారిన వెళితే, మా రాజ్యాన్ని రెండు వారాలలో చేర వచ్చు,” అన్నాడు.\nశిలాదిత్యుడు, యీ దగ్గిర దారిన ప్రయాణించేందుకు నిశ్చయించాడు. ఎడారిలో నీళ్ళు దొరకవు. మంత్రి సలహా ప్రకారం రాజు సైన్యానికి రెండు వారాలకు సరిపడా నీటిని జాగ్రత్త పరిపించాడు. మంత్రి దారి తీయగా సైన్యం ఎడారిలో ప్రవేశించింది.\nఎడారి ప్రయాణం సైనికులకు చాలా బాధాకరంగా పరిణమించింది. ఎక్కడా కొద్దిపాటి నీడనిచ్చే చెట్ల లాంటివి కూడా లేవు. ఈ విధంగా పదిహేను రోజులపాటు ఎడారి ప్రయాణం జరిగే సరికి, వెంట తెచ్చిన నీరంతా అయి పోయింది. కొన్ని గుర్రాలూ, ఏను గులూ మరణించినై .\nమంత్రి మాటలకు విసిగిపోయిన శిలా దిత్యుడు; అతణ్ణి నిగ్గదీసి, \"మనం ఎప్పుడు మీ రాజ్య సరిహద్దులు చేరతాం?” అని అడిగాడు. మంత్రి తొణక్కుండా, \" మహారాజా, మీరు నసైన్యంగా త్వరలోనే మృత్యులోకం చేరబోతున్నారు. కావాలంటే నాకు మరణదండన విధించండి. కాని, మీరు యీ భయంకరమైన ఎడారిలో ముందుకు పోయినా లేక వెనుదిరిగినా, చావుమాత్రం తప్పదు,” అన్నాడు.\nమంత్రి మాత్రం, మనం చేరవలసిన ప్రదేశం బహు దాపులనే వున్నదంటూ ధైర్యం చెబుతున్నాడు. కాని, ఎక్కడా జననివాసాలున్న సూచనలే లేవు. క్రమంగా వడదెబ్బకు సైనికులు మరణించసాగారు. దళ నాయకులు. రాజుతో, యిక యీ ఎడారి ప్రయాణం అందరి చావుకూ కారణం అవుతుందని చెప్పారు.\nతరవాత అతడు రాజుతో, తాను కావాలనే సైన్యాన్ని నీరు లభ్యంకాని ఎడారి మార్గం పట్టించానని ఒప్పు కున్నాడు. తమ చిన్న రాజ్యాన్ని కాపాడేందుకు ఆత్మార్పణకు సిద్ధపడ్డా నన్నాడు. శిలాదిత్యుణ్ణి నమ్మించేం దుకు, తన మిత్రులచేత కొరడా దెబ్బలు తిన్నానని చెప్పి, \"మహ రాజా, నా తల నరకండి!\" అంటూ మోకరిల్లి, తలవంచాడు.\nశిలాదిత్యుడు నిరాశచెందక, నీటికోసం వెతకవలసిందిగా సైనికులను ఆజ్ఞానం చాడు. ఆయన వెంట ఒక జలవేత్త వున్నాడు. అతడు చెప్పిన ప్రదేశాన సైనికులు ఎంత తవ్వినా నీటిచుక్క దొరకలేదు.\nరాజాజ్ఞ మేరకు సైనికులు మరింత లోతుగా తవ్వారు. హఠాత్తుగా నీటిబుగ్గ బయటపడింది. సైనికుల ఆనందోత్సా హాలు అంతాయింతా కాదు. శిలాదిత్యుడు తిరుగుప్రయాణానికి అవసరం అయిన నీటిని పెద్ద పెద్ద పాత్రల్లో నిలవ చేయించాడు.\nతరవాత ఆయన మంత్రితో, “ ఈ ఎడా రిలో నువ్వూ దాహబాధతో మాతోపాటు మరణించి వుండేవాడివి గనకే, నేను నిన్ను చంపలేదు. కాని, యిప్పుడు ప్రకృతి మా పట్ల దయచూపింది. ఆ కారణంగా నేనూ, నీ పట్ల దయచూప డలిచాను. నీ దేశభక్తి మెచ్చదగింది!\" అన్నాడు.",
            "book_page_end": 40
        },
        {
            "title": "ఆపద్బాంధవుడు",
            "book_page_start": 41,
            "pdf_page_start": 41,
            "pdf_page_end": 41,
            "author": "కోనే నాగ వెంకట ఆంజనేయులు",
            "genre": "నీతి కథ",
            "moral": "ఇతరులకు సాయం చేయడంలో నిజమైన ఆపద్బాంధవులు ఎప్పుడూ స్వార్థరహితంగా ఉండాలి, కానీ కొందరు స్వార్థపరులు సహాయం పేరుతో ఇతరులను మోసం చేస్తారు.",
            "keywords": [
                "వర్తకుడు",
                "శేషయ్య",
                "సాయం",
                "బండి",
                "బురద",
                "మోసం",
                "చిన్నపిల్లాడు"
            ],
            "characters": [
                "శేషయ్య (వర్తకుడు)",
                "గుడిసెవాడి కొడుకు"
            ],
            "locations": [
                "పట్నం",
                "స్వగ్రామం"
            ],
            "content": "చిల్లర వర్తకుడు శేషయ్య పట్నంలో పని ముగించుకుని, తన రెండెడ్ల బండి మీద స్వగ్రామం బయలుదేరాడు. బాట ఎగుడు దిగుడులు లేకుండా చక్కగా వున్నది. ఏ కుదుపులూ లేకుండా హాయిగా సాగిపోతున్న బండి, హఠాత్తుగా ఒకచోట బురదలో కూరుకుపోయింది.\nబండి నిండా పచారీ సామానులుండడంతో శేషయ్య ఎంత ప్రయత్నించీ బండిని బురద లోంచి బయటికి లాగలేకపోయాడు. బాట పక్కనే ఒక గుడిసె వున్నది. శేషయ్య అక్కడితి పోయి, గుడిసెలో వున్న వాడికి సంగతి చెప్పి సాయం చెయ్యమన్నాడు.\nవాడు పదేళ్ల కుర్రవాడితో గుడిసెలోంచి బయటికి వచ్చి, క్షణాల మీద బురదలోంచి బండి చక్రాన్ని బయటికి లాగి, చేతులు దులుపుకుంటూ నిలబడ్డాడు.\nశేషయ్య ఎంతో కృతజ్ఞతగా అతడి చేతిలో ఒక వరహా పెడుతూ, “ఈ విధంగా రాత్రిం బవళ్ళు సాయం చేస్తూ, నువ్వు చాలా సంపాదిస్తూండాలి!” అన్నాడు.\n\"మా నాన్నకు రాత్రిళ్ళు తీరికుండదు, బాబూ ! రాత్రంతా, చెరువు నుంచి నీళ్ళు తెచ్చి, బాటంతా బురద చేయాలి గదా,” అన్నాడు గుడిసెవాడి చిన్న కొడుకు.\nశేషయ్యకు మతిపోయినంత పనైంది.",
            "book_page_end": 41
        },
        {
            "title": "గండం గడిచింది!",
            "book_page_start": 42,
            "pdf_page_start": 42,
            "pdf_page_end": 44,
            "author": "గంగిశెట్టి శివకుమార్",
            "genre": "రాజకీయం",
            "moral": "తెలివైన వ్యూహంతో, ప్రత్యక్ష యుద్ధం లేకుండానే తీవ్రమైన సమస్యలను పరిష్కరించవచ్చు.",
            "keywords": [
                "రాజులు",
                "స్వయంవరం",
                "సింహకేతుడు",
                "జయకేతుడు",
                "మంత్రి",
                "చదరంగం",
                "రాజనీతి"
            ],
            "characters": [
                "జయకేతుడు (పుష్పగిరి రాజు)",
                "సింహకేతుడు (చందనగిరి రాజు)",
                "విజయవల్లభుడు (కనకగిరి రాజు)",
                "మణివల్లభి (రాకుమారి)",
                "చంద్రాంగుడు (రత్నగిరి యువరాజు)",
                "మంత్రి"
            ],
            "locations": [
                "పుష్పగిరి",
                "చందనగిరి",
                "కనకగిరి",
                "రత్నగిరి"
            ],
            "content": "పుష్పగిరి, చందనగిరి ఇరుగు పొరుగు రాజ్యాలు. రెండు రాజ్యాల మధ్య స్నేహం వున్నది. ఒకసారి పుష్పగిరి రాజైన జయకేతుడు, చందనగిరి రాజైన సింహకేతుణ్ణి తన రాజ్యాన్ని సందర్శించ వలసిందిగా కోరాడు. సింహకేతుడు ఆ కోరికను మన్నించి, పుష్పగిరికి వచ్చాడు.\nసింహకేతుడికి పుష్పగిరిలో ఘనమైన స్వాగతంతోపాటు, చక్కటి అతిథిమర్యా దలు జరిగాయి. మూడు రోజులపాటు సింహకేతుడు పుష్పగిరిలో వున్నాడు.\nమూడవ రోజు మధ్యాహ్నం భోజనా లయిన పిమ్మట సరదాగా జయకేతుడూ, సింహ కేతుడూ చదరంగం ఆడటం ప్రారంభించారు.\nఎన్ని ఆటలు ఆడినప్పటికీ ఒక్క ఆట కూడా సింహకేతుడు గెలవలేకపోయాడు.\nఅలా జరగటం అతనికి చాలా చిన్న తనంగా తోచింది. సహజంగానే సింహ కేతుడు అహంభావి. చిన్న ఓటమిని కూడా అతడు సహించలేడు.\nసింహకేతుడు తిరిగి తన రాజ్యానికి వెళ్ళిపోయి, వారం తిరక్కుండానే, సైన్యంతో పెద్ద పెట్టున పుష్పగిరి పై దండయాత్ర చేసి విజయం సాధించాడు, అప్పటికిగాని అతడిలో కలిగిన అలజడి తగ్గలేదు.\nపుష్పగిరి, చందనగిరి రాజ్యాలకు పది ఆమడల దూరంలో కనకగిరి అనే రాజ్యం వున్నది. దానికి రాజు విజయవల్లభుడు. అతని ఏక పుత్రిక మణివల్లభి సాటిలేని అందగత్తెగా పేరు గాంచింది.\nఆమెకు యుక్త వయసు వచ్చాక విజయవల్లభుడు స్వయంవరానికి ఏర్పాట్లు చేయసాగాడు.\nఆహ్వానాలు పంపేందుకు రాజుల పేర్ల జాబితా తయారు కాసాగింది. అక్కడే విజయవల్లభుడికి పెద్ద చిక్కు వచ్చి పడింది. చందనగిరి రాజు సింహకేతుడికి ఆహ్వానం పంపటమా ? మానటమా ?\nపంపినట్టయితే అతను స్వయంవరానికి వస్తాడు. అలా వచ్చినపుడు స్వయం వరంలో రాకుమార్తె అతన్నిగాక మరొకరిని వరించిన పక్షంలో, అతనా ఓటమిని సహించలేడు. ఏదో ఉపద్రవం తెచ్చి పెడతాడు !\nఅలా గాక ఆహ్వానం పంపకపోయినట్ల యితే, అతనికి తనను నిర్లక్ష్యం చేశారని కోపం రావచ్చు. అలానూ ప్రమాదం తప్పదు. ఎలా ఈ చిక్కుముడి వీడి గండం గడుస్తుందా? అని రాజు మధనపడ సాగాడు.\nరాజుగారిని ఏదో సమస్య వేధిస్తున్నట్టు మంత్రి పసిగట్టాడు. రాజు సమస్య అంతా మంత్రికి చెప్పాడు. మంత్రి కొద్దిసేపు ఆలోచించిన మీదట రాజుతో, \" ఈ విష యమై మీరిక నిశ్చింతగా వుండండి. జరగవలసినదంతా సక్రమంగా జరిగేటట్టు నేను చూస్తాను.\" అన్నాడు నిబ్బరంగా.\nరాజులందరికీ ఆహ్వానాలు వెళ్ళాయి, సింహకేతుడితో సహా. స్వయంవరం రోజున అందరు రాజులతోపాటు సింహకేతుడు\nకూడా దర్పంగా వచ్చి సభలో కూర్చు న్నాడు.\nవరమాల తీసుకొని రాకుమారి మణి వల్లభి బయలుదేరి, రత్నగిరి యువరాజైన చంద్రాంగుడి మెడలో ఆ మాలను వేసింది.\nసభలో హర్షధ్వానాలు మిన్ను ముట్టాయి. సింహకేతుడి ముఖంలో రంగులు మారసాగాయి.\nహర్షధ్వానాల తర్వాత సభలో నిశ్శబ్ధం ఆవరించింది. మంత్రి లేచి, సభికులతో, \"స్వయంవరానికి విచ్చేసి, కార్యక్రమం ప్రశాంతంగా జరిగేందుకు తోడ్పడ్డ రాకుమారులందరకు కృతజ్ఞతలు. స్వయం\nవరాలు చాలామట్టుకు గొడవలతో ముగి సేవే! ఆహ్వానితులు ఎక్కువ సంఖ్యలో వుంటారు. రాకుమారి ఒక్కరినే వరించ వలసి వుంటుంది. మిగిలినవారికి నిరాశ తప్పనిసరి. ఆ నిరాశను మిగిలినవారు సహృదయంతో భరించాలి.\nస్వయంవరానికి ఏర్పాట్లు ప్రారంభం చిన నాటి నుంచీ, ఏదైనా గొడవ జరుగు తుందేమోనన్న భయం మాకు వున్నది. మాకేకాదు, మా మిత్రదేశమైన చందనగిరి రాజు సింహకేతునికి కూడా ఆ అను మానమే కలిగి, ఆయన అవసరమయితే మాకు తోడ్పడేందుకు తగిన ఏర్పాట్లతో వచ్చారు. అంతేగాని ఆయన వచ్చింది స్వయంవరంలో పాల్గొనేటందుకుగాదు. మాకంటే నాలుగురెట్లు భూభాగానికి అధి పతి అయిన ఆయనకు మాతో వియ్య మందవలసిన అవసరం ఏమీ లేదు. ఎందుకనో ఈ విషయాన్ని ఆయన మాకు కూడా తెలియపరచలేదు. చారుల ద్వారా మాకీ విషయం తెలిసింది. మేము కోర\nకుండానే మాకు సహాయపడాలని వచ్చిన ఆయనకు ఈ సందర్భంలో ప్రత్యేక కృతజ్ఞతలు,\" అంటూ ముగించాడు.\nమంత్రి మాటలు పూర్తవగానే సభికులు సింహకేతుడికి జయజయ ధ్వానాలు పలి కారు. సింహకేతుడికి అంతా అగమ్యగోచ రంగా తోచింది. మంత్రి చెప్పిన మాటలు నిజం కావని అంటే, తాను రాకుమారి చేత తిరస్కరింపబడినవాడుగా నిరూపణ అవుతాడు. ఊరుకుంటే కనీసం మంత్రి మెప్పు అయినా మిగులుతుంది ! తన దర్పం చెక్కుచెదరదు !\nఇలా ఆలోచించిన మీదట సభికుల జేజేలకు హుందాగా తల వూపుతూ కూర్చుండిపోయాడు సింహకేతుడు.\nతర్వాత విజయవల్లభుడి చేత చక్కటి మర్యాదలు పొంది, సంతోషంగా తన నగరానికి చేరాడు.\nగండం నుంచి గట్టెక్కించినందుకు మంత్రిని వంతగానో అభినందించాడు విజయవల్లభుడు.",
            "book_page_end": 44
        },
        {
            "title": "ఆదా మనుషులు",
            "book_page_start": 45,
            "pdf_page_start": 45,
            "pdf_page_end": 45,
            "author": "రేవా నాగేశ్వరరావు",
            "genre": "హాస్యం, నీతి కథ",
            "moral": "అతిగా డబ్బు ఆదా చేయాలనే పిసినారి తనం కొన్నిసార్లు పెద్ద నష్టాలకి దారితీస్తుంది.",
            "keywords": [
                "పిసినిగొట్టు",
                "ఆదా",
                "దొంగ",
                "డబ్బు",
                "ఉంగరం",
                "ప్రయాణం"
            ],
            "characters": [
                "పిసినిగొట్టు (ఉప్పంగి గ్రామం)",
                "కొత్తవాడు (దొంగ)"
            ],
            "locations": [
                "ఉప్పంగి గ్రామం",
                "అన్నంగి గ్రామం"
            ],
            "content": "ఉప్పంగి గ్రామంలో బాగా డబ్బున్న ఒక పిసినిగొట్టు, అన్నంగి గ్రామంలో బంధువుల ఇంట పెళ్ళికి తప్పనిసరిగా వెళ్ళవలసి వచ్చింది. ఈ రెండు గ్రామాల మధ్య దూరం నాలుగు కోసులు. బాడుగ బళ్ళున్నా, డబ్బు ఆదా అవుతుందని పిసినిగొట్టు కాలినడకన బయలుదేరాడు.\nదారిలో అతడికి మరొకడు తారసపడి, మాటలు కలిపి, “ ఇంత ఎండలో నడవడం శ్రమ కదా ? బాడుగ బండి కట్టించుకుంటే సరిపోయేది,” అన్నాడు.\n“శ్రమ మాట సరే, డబ్బు ఖర్చు మాటేమిటి ? అన్నిటికన్న డబ్బు ఆదా చేయడం ముఖ్యం,” అన్నాడు పిసినిగొట్టు.\n“ఆ మాటా నిజమే! నాకు దమ్మిడీ ఖర్చు పెట్టడమంటే ప్రాణం లబలబలాడిపోతుంది,” అంటూ కొత్తవాడు బొడ్లో నుంచి చిన్న కత్తి బయటకు తీసి, “వారం రోజుల క్రితం, చిన్న మాటతో అయిపోయే దానికి, నీలాంటి వాడిమీద దీన్ని ప్రయోగించాను. మళ్ళీ సానబట్టిం చేందుకు పావలా ఖర్చయింది. ఏదీ, నీ జేబులో వున్న డబ్బూ, వేలి ఉంగరం యిటివ్వు,” అన్నాడు.\n'ఈ దొంగ తనలాంటి ఆదా మనిషే అని గ్రహించిన పిసినిగొట్టు, మారు పలక్కుండా డబ్బూ, ఉంగరం అతడికిచ్చేశాడు.",
            "book_page_end": 45
        },
        {
            "title": "దయగల దయ్యాలు",
            "book_page_start": 46,
            "pdf_page_start": 46,
            "pdf_page_end": 50,
            "author": "మాచిరాజు కామేశ్వరరావు",
            "genre": "కాల్పనిక, హాస్యం",
            "moral": "ఇతరులను మోసం చేయాలని ప్రయత్నించే వ్యక్తి తరచుగా తానే మోసపోతాడు.",
            "keywords": [
                "దయ్యాలు",
                "శౌరి",
                "డబ్బు",
                "మోసం",
                "రచ్చబండ",
                "వైద్యశాల",
                "స్వార్థపరులు"
            ],
            "characters": [
                "శౌరి",
                "భాగ్యం (శౌరి భార్య)",
                "మూడు దయ్యాలు",
                "దొంగలు",
                "ఊరి జనం"
            ],
            "locations": [
                "పట్నం",
                "అడవి",
                "మర్రిచెట్టు తొర్ర",
                "ఊరి రచ్చబండ"
            ],
            "content": "పని వుండి పట్నం వెళ్ళిన శౌరి. సూర్యాస్తమయం వేళ పని ముగించుకుని, హడావిడిగా తన ఊరుకు బయలుదేరాడు. కొంచెం చురుగ్గా నడిస్తే, అర్ధరాత్రికి ముందే ఇల్లు చేరవచ్చునని అతడి ఆశ. కాని, దారిలో వున్న చిట్టడవి చేరేసరికి పెద్ద పెట్టున వర్షం ప్రారంభమైంది అతడు వర్షం తగ్గేవరకూ ఒక చెట్టు కింద వణుకుతూ నిలబడి, తిరిగి నడకసాగిం చాడు. అయినా, అర్ధరాత్రి సమయానికి సగం అడవే దాటగలిగాడు.\nచలి విపరీతంగా వున్నది. కొంచెం దూరం నుంచి తోడేళ్ల అరుపులూ, నక్కల ఊళలూ వినిపించసాగాయి. తెల్లవారే వరకూ భద్రమైన చోటు చూసుకుని తల దాచుకోవడం మంచిదని తోచింది, శౌరికి.\nఅదృష్టవశాత్తూ, దారికి కొంచెం పెడగా వున్న పెద్ద మర్రిచెట్టు శౌరి కంటబడింది. ఆ చెట్టు బోదెలో మనిషి పట్టగలంత పెద్ద తొర్ర వున్నది. అందులో వెచ్చగా వుండడంతో, శౌరి లోపలికి పోయి కూర్చున్నాడు. వెంటనే అతడికి కునుకు పట్టింది.\nనెత్తి మీద ఏవో గలగలమంటూ పడుతూంటే, ఉలిక్కిపడి కళ్ళు తెరిచాడు, శౌరి. మూడు దయ్యాలు దోసిళ్లతో డబ్బు ఆ తొర్రలోకి గుమ్మరిస్తున్నవి. తొర్రలోంచి తల బైటికి పెట్టి పిశాచాలను చూసిన శౌరి కెవ్వుమన్నాడు.\n\"భయపడకు ! మమ్మల్ని చూస్తూనే ఎందుకా పిచ్చి కేకలు?\" అన్నవి దయ్యాలు.\nశౌది ఎలాగో గొంతు పెగుల్చుకుని, \"దయ్యాలు కనక !'' అన్నాడు.\n\"దయ్యాలన్నీ ఒకేలా వుండవు. వాటిల్లోనూ దయగలవి వున్నాయి. మేం\nకోవకు చెందినవాళ్ళం,\" అన్నదొక దయ్యం.\n\" ఆ మాటకొస్తే, యీ కాలం మను షులు దయ్యాల కెందునా తీసిపోరు. అయినా, వాళ్ళకు దయ్యాలంటే చెడ్డవనీ, హాని కలిగిస్తవనీ ఒక దురభిప్రాయం ఏర్పడిపోయింది. దాన్ని పోగొట్టేందుకు, మనుషులతో స్నేహం చేయాలని మా కోరిక,'' అన్నది మరొక దయ్యం.\n“అందుకే, యీ తొర్రలో డబ్బు. దాస్తున్నాం. మనిషికి డబ్బంటే మహా ఆశగదా ! నువ్వు మంచి సమయంలోనే, మా కంటపడ్డావు. ఈ డబ్బు. మీ ఊరి వాళ్ళందరికీ పంచి, వాళ్ళతో మాకు స్నేహం కుదిరేలా చెయ్యి.\" అన్నది మూడో దయ్యం.\nమూగిలా అంతా వింటూ తలాడిస్తున్న శౌరిని, \" బాబ్బాబు, యీ పని చేసి పుణ్యం కట్టుకో!'' అంటూ మూడు దయ్యాలూ బ్రతిమలాడడం ప్రారం భించాయి.\n\"అవును, దయ్యాల పేరు చెబితేనే పిల్లలు దడుచుకుంటారు. వాళ్ళకు యీ డబ్బు, మీ నుంచి బహుమతిగా వచ్చిందని చెప్పి. దయ్యాలంటే వాళ్ళ కున్న భయం పోగొడతాను,\" అంటూ శౌరి డబ్బంతా మూట గట్టుకున్నాడు.\n\" బాబూ, ఆ పని చేస్తివా, మేం బతికి పోతాం. రేపు రాత్రికి మళ్ళీ యిక్కడ కిరా,\" అంటూ దయ్యాలు అదృశ్యమై పోయాయి.\nఆ సరికి తెల్లవారవస్తున్నది. శౌరి పట్ట రాని ఆనందంతో, డబ్బుమూట భుజాన వేసుకుని ఇల్లు చేరాడు.\n“పట్నంలో పనయిందా, మళ్ళీ వెళ్ళాలా ? అదేమిటి, భుజాన ఆ మోత బరువు?\" అని అడిగింది శౌరి భార్య భాగ్యం, భర్తను చూస్తూనే.\n\"భుజాన భాగ్యం వున్నదే, వెర్రిదానా. ఇక మనం పట్నంలో కాపరం పెట్టి, ఒక వెలుగు వెలగడమే తరువాయి !'' అంటూ\nడబ్బు నేల మీద గుమ్మరించి, జరిగిం దంతా భార్యకు చెప్పాడు, శౌరి.\n\"మీ తెలివి తెల్లవారినట్టుంది. ఈ కాస్త డబ్బుతో పట్నంలో కాపరం పెట్టడమా? ఎలాగూ దయ్యాలు మళ్ళీ రమ్మన్నాయి గదా. పోయి మరి కాస్త డబ్బు పట్టుకురండి,\" అంటూ, అందుకు మార్గం కూడా చెప్పింది, భాగ్యం.\nమర్నాటి రాత్రి అదే మర్రిచెట్టు దగ్గిర దయ్యాలు, శౌరి కోసం ఎదురు చూస్తు న్నాయి. అవి శౌరి తమను సమీపిస్తూండ గానే, '' ఆఁ, వచ్చావా! మేం యిచ్చిన డబ్బు తీసుకుని పిల్లలేమన్నారు?\" అని ఆత్రంగా అడిగినై.\n\" తెగ మురిసిపోయారు. దయ్యం బాబాయిలను చూపించమని ఒకటే పోరు!'' అన్నాడు శౌరి.\n\"ఇకనేం! అయితే పద.\" అంటూ పొంగిపోయాయి దయ్యాలు.\n\"కొంచెం నిదానించండి. పిల్లలు సంతోషపడి లాభం లేదు. పెద్దవాళ్లేగదా, వాళ్ళకు దయ్యాలంటే చెడ్డవని, నూరి పోసేది? కనక, మనం వాళ్ళక్కూడా కొంత డబ్బిచ్చి, మంచి చేసుకోవాలి. ఔనన్నట్టు, మీరు చెప్పేదాకా నేను గమనించనేలేదు. నిజంగా మనిషికి డబ్బంటే మహచెడ్డ ఆశ!” అన్నాడు శౌరి.\nదయ్యాలు పెద్దవాళ్ళకోసమని శౌరికి మరి కొంత డబ్బు యిచ్చినై.\nశౌరి భార్య భర్త తెచ్చిన డబ్బు చూసి, \"ఇవేవో వెర్రి దయ్యాల్లా వున్నాయి. అయినా, మరి కొంత డబ్బు గుంజి. వాటిని మనం శాశ్వతంగా వదిలించుకో వాలి. అందుకు ఒక రాత్రి ఊరి జనాన్ని రచ్చబండ దగ్గిర సమావేశపరుస్తానని చెప్పి, దయ్యాలను వాళ్ళతో స్నేహం కలపమను. అవి సరేనంటే, యిలా చెయ్యి,\" అని, ఆ చేయవలసినదేమిటో భర్తకు చెప్పింది.\nశౌరి భార్య తెలివితేటల్ని మెచ్చుకుని, ఆ రాత్రి దయ్యాలతో, \"మీరిచ్చిన డబ్బు\nతీసుకుని పెద్దవాళ్ళు చాలా సంతోషిం చారు. కాని, వాళ్ళల్లో బాగా మూఢ నమ్మకాలున్న ఆడవాళ్ళు అంతగా తృప్తి పడినట్టులేదు. వాళ్లనూ తృప్తిపరచాలి,\" అంటూ దయ్యాల నుంచి మరి కొంత డబ్బు తీసుకుని, మర్నాటి రాత్రి వాటిని ఊరి రచ్చబండ దగ్గిరకు వచ్చెయ్య మన్నాడు.\nఆ పగలు శౌరి ఊరి వాళ్ళతో, \" ఈ రాత్రి మొదటి జామున దయ్యాలు రచ్చబండ దగ్గిరకు వస్తాయి. కళ్ళారా వాటిని చూడాలని కోర్కె వున్నవాళ్ళంతా రండి \" అని చెప్పాడు.\nజనం కుతూహలం కొద్దీ పెందరాళే భోజనాలు చేసి, జామురాత్రి కాగానే\nరచ్చబండ దగ్గిర చేరారు. శౌరి వాళ్ళతో, \" అంతా ఒకే ఊరువాళ్ళం గనక నిజం చెప్పేస్తున్నాను. నాకు యీ మధ్య ఒక దూరపు బంధువు ఆస్తి—దాచడం ఎందుకు ? చాలా పెద్ద మొత్తం సంక్రమిం చింది. అందులో కొంత ఖర్చు చేసి మన ఊళ్ళో ఒక ఉచిత వైద్యశాల కట్టిద్దా మనుకున్నాను. కాని, రాత్రి నిద్రలో వుండగా మూడు దయ్యాలు నన్ను తట్టి లేపి. అలా వైద్యశాల కట్టించవద్దని గట్టిగా హెచ్చరించాయి. ఈ మధ్య వాళ్ళ దిక్కు మాలిన లోకానికి వచ్చేవాళ్ళ సంఖ్య బాగా తగ్గిపోయిందట. ఈ రాత్రి మన ఊరు వచ్చి కొందర్ని తమ వెంట తీసుకు పోతాయట. మీరంతా ధైర్యంగా వుండి,\nఆ దయ్యాలకు తగిన శాస్తి చేయాలి,” అని చెప్పాడు.\nఒక పావుగంట గడిచేలోపల మూడు దయ్యాలూ ఆనందంగా, నవ్వు మొహాలతో జనం దగ్గిరకు వచ్చాయి. వాటిని చూస్తూనే కొందరు పారిపోయారు. ధైర్యవంతులు నిలబడి వాటి మీద రాళ్ళూ, చెప్పులూ విసరడం ప్రారంభించారు.\nమూడు దయ్యాలూ చేతులు జోడించి, \" అయ్యలారా! తొందరపడకండి. మేం యిక్కడికి వచ్చింది, మీకు హాని చేసేందుక్కాదు; స్నేహం కోరి,\" అన్నవి.\nఅయినా జనం వాటి మీద చెప్పులూ, రాళ్ళూ విసరడం మానలేదు. దయ్యాలు పూర్తిగా ఆశాభంగం చెంది, అక్కణ్ణించి బయలుదేరాయి. శౌరి వాటిని కొంత దూరం పోయాక కలుసుకుని, 'చూశారా, మనుషులు ఎంత స్వార్థపరులో? వాళ్లకు మీ డబ్బు పనికివచ్చిందిగాని, స్నేహం పనికిరాలేదు. నమ్మకద్రోహులు!\" అన్నాడు ఆవేశం నటిస్తూ.'\nదయ్యాలు ఎంతో శాంతంగా, \"నువ్వూ మనిషివే అన్న సంగతి మరిచిపోకు ! ఇది మాకు జన్మజన్మాలకూ గుర్తుండే అనుభవం,\" అంటూ మా య మై పోయాయి.\n\"పీడా విరగడైంది!\" అని పైకే అనేసి, మహదానందంగా శౌరి ఇంటిదారి పట్టాడు.\nఅతడు ఇల్లు చేరి, అక్కడి పరిస్థితి చూసి గుడ్లు తేలవేశాడు. ఊరి జనంతో తనకు ఆస్తి బాగా కలిసిందని చెప్పడం విన్న దొంగలు, అతడి ఇంట జొరబడ్డారు. వాళ్ళు శౌరి భార్యను స్తంభానికి కట్టేసి, దయ్యాలిచ్చిన డబ్బుతోపాటు, అతడు కష్టపడి కూడబెట్టినది కూడా దోచు కున్నారు.\nశౌరి, భార్య కట్లు విప్పుతూ, పశ్చాత్తాప పడుతున్న వాడిలా,\n\"మనుషుల్ని\nమోసగించినా దయ్యాల్ని మోసగించినా, మోసం మోసమే! దానికి ప్రాయశ్చిత్తం తప్పదు,\" అన్నాడు.",
            "book_page_end": 50
        },
        {
            "title": "తొలగిన వైరం",
            "book_page_start": 51,
            "pdf_page_start": 51,
            "pdf_page_end": 52,
            "author": "రాంబాబు",
            "genre": "రాజకీయం",
            "moral": "తెలివైన రాయబారం (దౌత్యం) మరియు వ్యూహం ద్వారా శత్రుత్వాలను శాశ్వత స్నేహంగా మార్చవచ్చు.",
            "keywords": [
                "రాజులు",
                "వైరం",
                "మణికంఠుడు",
                "రాయబారం",
                "వ్యూహం",
                "సప్తగిరి",
                "హిమగిరి",
                "కర్పూరదేశం"
            ],
            "characters": [
                "అమరేంద్రుడు (సప్తగిరి రాజు)",
                "విజయభూషణుడు (హిమగిరి రాజు)",
                "మణికంఠుడు (కర్పూరదేశ రాజు)",
                "వీరసేనుడు (మంత్రి)"
            ],
            "locations": [
                "సప్తగిరి",
                "హిమగిరి",
                "కర్పూరదేశం"
            ],
            "content": "ఎంతో సఖ్యంగా వుండే సప్తగిరి, హిమగిరి రాజ్యాలకు సరిహద్దుల్లో నివసించే ప్రజల మధ్య జరిగిన ఒక కొట్లాట కారణంగా బద్ధశత్రుత్వం ఏర్పడింది. రెండు రాజ్యాల మధ్యా రాకపోకలు రద్దయాయి.\nసప్తగిరిని అమరేంద్రుడు, హిమగిరిని విజయభూషణుడు పరిపాలిస్తున్నారు. ఈ రాజుల శత్రుత్వకారణంగా యిరుకున పడ్డ దేశం, కర్పూరదేశం. ఆ దేశాన్ని మణి కంఠుడు అనే రాజు పరిపాలిస్తున్నాడు.\nకర్పూరదేశం వైశాల్యంలో సప్తగిరి, హిమగిరి రాజ్యాలకన్నా పెద్దది. సైనిక బలంలో, ఆ చుట్టుపక్కల గల రాజ్యాలు కర్పూరదేశానికి సాటిరావు. అయినా రాజు మణికంఠుడు రాజ్యకాంక్ష లేనివాడనీ, శాంతికాముడనీ పేరు పొందాడు.\nఇతర రాజ్యాల నుంచి కర్పూరదేశానికి లభ్యమయే చాలా నిత్యావసర వస్తువుల\nరవాణా సప్తగిరి, హిమగిరి రాజ్యాల ద్వారా జరగవలసి వున్నది. ఇప్పుడు వాటి రవాణా ఆగిపోయింది.\nమణికంఠుడు యీ విషమపరిస్థితి నుంచి బయటపడేందుకు మార్గాల కోసం చాలా ఆలోచించాడు. యుద్ధం చేసి ఆ రెండు రాజ్యాలనూ తన ఆధీనంలోకి తెచ్చుకోవాలన్న ఆలోచన కలిగినప్పటికీ, అనవసర ప్రాణనష్టం కలిగించడం అతడికి యిష్టం లేదు.\nఈ సమయంలో మంత్రి వీరసేనుడు పరిస్థితి గ్రహించి, మణికంఠుడికి ఒక ఉపాయం చెప్పాడు. ఆయన అందుకు అంగీకరించాడు. ఆ మర్నాటికల్లా సప్త గిరి, హిమగిరి రాజులకు, మణికంఠుడి దూతల ద్వారా వర్తమానాలు అందాయి.\nకర్పూరదేశం ఫలానా రోజున సప్తగిరి మీద దాడి చేయబోతున్నట్టూ, ఆ రాజ్యం\nస్వాధీనం కాగానే, హిమగిరిని ముట్టడించ నున్నట్టూ, ఆ వర్తమానాల సారాంశం. అలాగే హిమగిరిపై జరిగే దురాక్రమణ సప్తగిరి సహించదనీ హెచ్చరించారు.\nశాంతికాముడని పేరు పొందిన మణి కంఠుడి నుంచి యీ వర్తమానాలు రాగానే సప్తగిరి రాజు అమరేంద్రుడూ, హిమగిరి రాజు విజయభూషణుడూ ఆశ్చర్యపోయారు. తమ రాజ్యాల మధ్య వున్న శత్రుత్వం ఆసరాగా తీసుకుని మణికంఠుడు, వాటిని ఆక్రమించ చూస్తున్నాడని వాళ్ళు భావించారు.\nవెంటనే ఆ ఇద్దరు రాజుల మధ్యా సంప్రతింపులు ప్రారంభమయినై. రెండు రాజ్యాలూ శత్రుత్వం మాని, ఐక్యంగా నిలబడితే మణికంఠుడు తమ మీద దాడికి సాహసించడన్న నిర్ణయానికి వచ్చారు. మణికంఠుణ్ణి ఎదుర్కునేం దుకు సైనికసన్నాహాలు ప్రారంభించారు.\nతమ సైనిక సన్నాహాలు పూర్తి కాగానే రాజు లిద్దరూ, దూత ద్వారా మణికంఠు డికి వర్తమానం పంపుతూ, సప్తగిరిపై జరిగే దురాక్రమణ హిమగిరి సహించదనీ,\nఅలాగే హిమగిరిపై జరిగే దురాక్రమణ సప్తగిరి సహించదనీ హెచ్చరించారు.\nమణికంఠుడు తాను దాడి వెడల నున్నట్టు తెలిపిన రోజు రానేవచ్చింది. కాని, కర్పూరదేశ సైన్యాలు సరిహద్దులు దాటకపోగా, అసలు ఆ దేశంలో యుద్ధ ప్రయత్నాలంటూనే జరగడంలేదని చారులద్వారా తెలుసుకుని అమరేం ద్రుడూ, విజయభూషణుడూ ఆశ్చర్య పోయారు. తమ సఖ్యతవల్లనే మణి కంఠుడు తమ దేశాల మీదికి యుద్ధానికి వచ్చేందుకు భయపడ్డాడని వాళ్లు గట్టిగా విశ్వసించారు. మణికంఠుడి యుద్ధ ప్రకటన సప్తగిరి, హిమగిరి రాజ్యాల మధ్య శాశ్వతమైత్రికి దారితీసింది.\nఈ విధంగా కర్పూరదేశపు మంత్రి వేసిన పథకం వల్ల, రెండు శత్రురాజ్యాల మధ్య స్నేహం కుదరడమేగాక, ఆ దేశాల ద్వారా కర్పూరదేశానికి వచ్చే నిత్యావసర వస్తువుల రవాణా సమస్య కూడా పరిష్కారమైపోయింది.",
            "book_page_end": 52
        },
        {
            "title": "విఘ్నేశ్వరుడు",
            "book_page_start": 53,
            "pdf_page_start": 53,
            "pdf_page_end": 60,
            "author": "చందమామ బృందం",
            "genre": "పురాణ కథ",
            "moral": "స్వార్థం లేకుండా లోకకల్యాణం కోసం చేసే ప్రయత్నాలు చివరకు విజయాన్ని సాధిస్తాయి.",
            "keywords": [
                "గోదావరి",
                "గంగ",
                "పార్వతి",
                "నారదుడు",
                "విఘ్నేశ్వరుడు",
                "గౌతముడు",
                "అహల్య",
                "తపస్సు"
            ],
            "characters": [
                "గంగ",
                "పార్వతి",
                "నారదుడు",
                "విఘ్నేశ్వరుడు",
                "పరమశివుడు",
                "గౌతమ మహర్షి",
                "అహల్య",
                "ఇంద్రుడు",
                "బ్రహ్మ",
                "కపిలమహాముని",
                "భగీరధుడు",
                "జహ్నుమహాముని",
                "అగస్త్యుడు",
                "ఆత్రి మహాముని",
                "అనసూయ"
            ],
            "locations": [
                "కైలాసం",
                "గంగాపుష్కరం",
                "హిమాలయాలు",
                "వింధ్య పర్వతం",
                "గౌతమాశ్రమం"
            ],
            "content": "గంగా పార్వతుల మధ్య ద్వేషం వర్థిల్లు తుండగా, గంగాపుష్కరం వచ్చింది.\nనారదుడు పార్వతితో \" ముక్కోటి దేవతలు వారి వారి మహత్తులు, శక్తులు గంగాజలానికి సంక్రమించేలాగ పుష్కర స్నానాలు చేస్తున్నారు. అమ్మా గౌరీ! నీవు కూడా అలాగ చేస్తే, విశాల హృదయం గల మంచిదానివి నీవేనని, లోకం నిన్నే మెచ్చుకుంటుంది !'' అని చెప్పి అలాగే వెళ్లి, గంగతో, \"గంగాభవానీ! నిన్ను పావనం చేద్దామని పార్వతి విజయం చేస్తున్నది, తెలుసా !\" అన్నాడు.\n\"అలాగా ! దయాదాక్షిణ్యాలు చాటు కుందామని వస్తున్నదా, రానీ చెపుతాను,” అన్నది గంగ.\nపార్వతి పూలు జల్లి గంగలో దిగ బోతూంటే, ''ఆగు! నన్ను మలిన పర్చకు!\" అని గంగ ఆటంకపరిచింది. ఇద్దరికీ గొప్ప వివాద సంవాదం జరిగింది.\nకుమారస్వామిని శరవణ సరస్సు కన్నది: నీ అవిటి చేతుల్లో నలిగిన బొమ్మ బాబు, పాపం, గజముఖుడయ్యాడు; నీవు మాత్రం ఒర్థిగొడ్రాలివి!\" అన్నది గంగ.\nనేనెవర్నో తెలుసా, పరమశివుని అర్ధాంగిని, భాగేశ్వరిని!\" అన్నది పార్వతి.\n\"తెలియకేం, కట్టుకున్న అమాయ కుణ్ణి సగం తినేసిన పరమ పాతకివి?\" అన్నది గంగ.\n\" జారిపడిన భ్రష్టురాలివి నువ్వు!\" అన్నది పార్వతి.\n\"హాలాహలం గొంతు దిగకుండా మ్రింగిన తాపాన్ని చల్లార్చితే మెచ్చి. నచ్చి, మ నోహ ర కుసుమసుకుమారిగా తలను దాల్చిన జగద్రక్షకుడికి ఇష్టు రాలినో, భ్రష్టురాలినో లోకానికి తెలుసు!\" అంది గంగ.\n\" ఎవరో పిలిస్తే వస్తూ చిక్కులుపడిన అర్భకురాలివి, పల్లమాలిన సుకుమారి తనం దేనికి?\" అన్నది పార్వతి.\n“నువ్వలాగే అంటావులే! బలులు కోరే జాలిలేని అమ్మతల్లివి! వామా చారిణివి, మలినవు, అంటరాని మాతం గివి, మోటుదానివి, శక్తివి !\" అని గంగ గడగడా అనేసింది.\n\" బాగా గుర్తు చేశావు గంగా ! ఔను నేను శక్తిని, మహాశక్తిని!\" అంటూ పార్వతి ఆవేశం పొందింది. 'ప్రళయ ప్రభంజనాలు వీచాయి. చీకట్లుకమ్మాయి. మెరుపులతో ఆకాశం గర్జించింది. పిడు గులుపడ్డాయి. భూమి కంపించింది. మంచుశిఖరాలు కరిగాయి.\nపార్వతి ఆవేశానికి గంగ పరిహాసం చేస్తూ, \"చాల్లే ! చల్లనిదాన్నికదా అని నన్ను చిన్నచూపు చూశావే కాని, నేను జలశక్తిని అన్న సంగతి మరిచావు; నన్ను రెచ్చగొట్టిన పాపం నీదే!” అంటూ గంగ హిమాలయ శిఖరాగ్రాల ఎత్తున పొంగింది. గంగానది పరవళ్లు తొక్కుతూ ఉత్తరభూమిని జలమయం చేసింది.\nదేవతలు బారులు తీర్చి ఆకాశం మీది నుంచి జరిగిన భీభత్సాన్ని చూస్తూ. \"అమ్మలు ఆడిపోసుకోవడం కాదుగాని ప్రళయం తెచ్చి పెట్టారు !'' అని నిట్టూర్చి, కలహబీజం నాటిన నారదుణ్ణి ఒక్కుమ్మ డిగా నిందించారు.\nవిఘ్నేశ్వరుడు దక్షిణం నుంచి తిరిగి వస్తూ, నారదుణ్ణి చూసి, “కలహభోజనా, కడుపు నిండిందా? ఎంత ఉపద్రవం తెచ్చిపెట్టావయ్యా!\" అన్నాడు.\nనారదుడు, “ఇలాంటి ఉపద్రవాలు వచ్చినప్పుడే కదా కడుపు నిండిన వినాయ\nకులెవరో, లోకకళ్యాణం కోసం నడుము బిగించి పాటుపడే నాయకుడెవరో తెలి సేది !\" అని ఛలోక్తి విసురుతూ వెళ్లాడు.\nవిఘ్నేశ్వరుడు కైలాసం చేరాడు.\nకైలాసంలో పార్వతి పశ్చాత్తాపంతో తనలోతాను, “మళ్లీ మరొక భగీరధుడు తర్లించుకుపోతేనేగాని గంగ ఉధృతం తగ్గదు !\" అని గట్టిగా అనుకున్నది.\nఆ మాటలు విఘ్నేశ్వరుడు విన్నాడు. ఏమీ ఎరగనట్టు పార్వతి ముంగిటకు వచ్చి పాదాభివందనం చేసి, \" అమ్మా, ఒక మంచి పని తలపెట్టాను, ఆశీర్వదిం చమ్మా !'' అన్నాడు.\n\"విఘ్నేశ్వరుడు తలపెట్టితే అడ్డేమిటి. నాయనా ! ఇంతకూ నువ్వేదో దక్షిణంగా వెళ్లివచ్చినట్లున్నావు. విశేషమేమిటి?\" అన్నది పార్వతి.\nవిఘ్నేశ్వరుడు, ''ఏం చెప్పమంటావు? వింధ్యకు దిగువ అంతా శూన్యంగా ఉన్నది. ఆ ప్రదేశం అంతా పైరు పచ్చగా, నీ అన్నపూర్ణ నామధేయాన్ని పొందితే ఎంత బాగుంటుంది! అనిపించిం దమ్మా. గంగమ్మ కాస్త అటు వెళ్ళి చల్లగా చూస్తేకాదా, ఏమంటావమ్మా?\" అన్నాడు.\nపార్వతి, “నేననేదేముందబ్బా, అంతా ఆ విశ్వనాథుడిదేకదా భారం!\" అన్నది.\nవిఘ్నేశ్వరుడు, \"అలా అని మనం ఊరికే చూస్తూండవలసిందేనా ? మన ప్రయత్నం ఉండాలా వద్దా ?'' అన్నాడు.\n\"తప్పకుండా ఉండాలి. అందునా నీలాంటివాడు పూనుకుంటే జరగని దేముంది!\" అంది పార్వతి.\n“ఆ మాట చాలునమ్మా, వెళ్ళి వస్తాను.\" అని పార్వతి పాదాలు తొండంతో కళ్ళకద్దుకొని వెళ్ళిన విఘ్నేశ్వ రుడు, తిన్నగా గౌతమమహర్షి ఆశ్రమ ప్రాంతానికి చేరుకున్నాడు.\nగౌతముడు పడమటి కనుమలనడుమ ఆశ్రమం ఏర్పరుచుకొని, అవసరం మట్టుకు సేద్యం చేసుకుంటూ ఉన్నాడు.\nవిఘ్నేశ్వరుడు చూలుతో ఉన్న ఆవుగా మారాడు.\nపెరిగిన చేను తొక్కుకుంటూ మేస్తున్న ఆవును అదలించి తరిమే ప్రయత్నంగా గౌతముడు కమండలం నీరు అరచేత్తో విసిరాడు. ఆ నీటిచుక్కలు పడీపడ్డంతో ఆవు పడిపోయి గిలగిల తన్నుకొని కొయ్య బారింది. గౌతముడు తన సుకృతాన్నీ, తపస్సునూ ధారబోసినా మాయదారి గొడ్డు మూసినకన్ను తెరవలేదు.\nనారదుడు దేవేంద్రుణ్ణి ఉసిగొలిపాడు. ఇంద్రుడికి గౌతముడి మీద తీరని పగ ఉంది. బ్రహ్మ అపూర్వసుందరిగా అహల్యను సృష్టిచేశాడు. ఇంద్రుడు చాలా\nఆశపడ్డాడు. ఇంకా చాలామంది పోటీ పడ్డారు. భూదేవిని ప్రదక్షిణం చేసి ఎవరు ముందువస్తే, అహల్య అతనిదవుతుందని బ్రహ్మ పందెం పెట్టాడు.\nగౌతముడు ప్రసవిస్తున్న ఆవు చుట్టూరా తిరిగి వచ్చి బ్రహ్మతో వాదించి ఒప్పించి అహల్యను భార్యగా గెల్చుకున్నాడు.\nగోవు సాక్షాత్తూ భూదేవితో సమానమని చెప్పిన ఆ గౌతముడి చేతి మీదుగా గోహత్య జరిగింది! పగ తీర్చుకోడానికి మంచి అవకాశం వచ్చిందని ఇంద్రుడు గొప్ప మునిపుంగవుడి వేషంతో తిరిగి తిరిగి, '' గౌతముడు గోహత్య చేసిన మహా పాపి ! అతని ఆశ్రమం మైలపడిపోయింది. గౌతముడిని చూసినా, ఆశ్రమంలో అడుగు పెట్టినా మహాపాతకం చుట్టుకుంటుంది! గంగాజలాలు ఆశ్రమసీమలో ఆవు మీద నుంచి ప్రవహించాలే తప్ప వేరే పరిహారం ఏదీ లేదు!'' అని లోకమంతా చాటి, సాటి మహర్షులను రెచ్చగొట్టాడు.. ఋషులు గౌతముణ్ణి వెలివేశారు. ఆశ్రమవాసు లంతా వెళ్ళిపోయారు.\nఎక్కడి గంగానది ! ఎక్కడి పడమటి కనుమలు! అయినప్పటికీ గౌతముడు భగీరధుణ్ణి ఆదర్శంగా పెట్టుకొని గంగా దేవిని గూర్చి హిమాలయాల్లో గొప్ప తపస్సు చేశాడు.\nకపిలమహాముని కోపాగ్నికి బూడిద పోగులైన తన తాతలను తరింపజేయ డానికి భగీరధుడు జలాధి దేవతయైన గంగాదేవిని తపస్సు చేసి మెప్పించి దివి నుండి భువికి దింపాడు. శివుడు తన జటాజూటంలో గంగను ధరించాడు, గంగ గంగాభవాని అనిపించుకుంది. గంగను ఒదలమని భగీరధుడు శివుణ్ణి ప్రార్థిం చాడు. శివుడు జడల ముడి సడలించి గంగను కొద్దిగా ఒదిలాడు. గొప్ప వేగంతో గంగ చిమ్ముకొచ్చి నలుదెసలా హిమా లయాల్లో పడింది. భగీరధుడి వెంట గంగ స్రవాహంగా తూర్పు ముఖంగా వెళ్లింది. గంగకు భాగీరధి అని పేరు వచ్చింది.\nహిమాలయాల్లో పడిన గంగ కొంత హిందూకుశ శిఖరాల మీదుగా పడమరకు ఇందు నదిగా ప్రవహించింది. ఇందు నదినే సింధునది అన్నారు. భరతఖండా నికి వాయువ్యంగా ఉన్న సింధునది మూలంగా హిందూదేశ మనే పేరు వచ్చింది.\nభగీరధుడి వెంట మహా వేగంగా వెళ్తూన్న గంగను తన ఆశ్రమం పాడవకుండా జహ్నుమహాముని తాగేశాడు. భగీరధుడు జహ్ను మునిని ప్రార్ధించి గంగను విడుదల చేయించాడు. జహ్ను మహా ముని చెవి నుండి గంగ వెలికి వచ్చినందువల్ల గంగకు జాహ్నవి అనే పేరు కూడా వచ్చింది. తరవాత కపి లాశ్రమం చేరి, భగీరధుడి పితరుల మీదుగా ప్రవహించి తరింపజేసి భగీరధుడి ప్రయత్నాన్ని ఫలింపజేసింది.\nభగీరధుడు కూడా అంత గొప్ప తపస్సు చేయలేదని గౌతముణ్ణి మెచ్చుకొని గంగ ప్రసన్నురాలై అదే విధంగా గౌతముడి వెంట బయలుదేరింది. దారి పొడవునా గంగాదేవి అడుగు జాడల్లో ఎన్నో యేర్లు, వాగులు పుట్టాయి.\nగౌతమాశ్రమం చేరుతూనే గంగ నదీ ప్రవాహమై గౌతముడు దారి చూపుతూ ముందు నడుస్తూంటే, ఆవు మీది నుంచి\nజలజలా పారి గలగలా ప్రవహించి గౌతమి అని పేరు పొందింది. మాయదారి ఆవు దిగ్గున లేచి నాలుగడుగులు వేసి, అలా పైకెగసి ఆకాశంలో అదృశ్యం కాగా విఘ్నేశ్వరుడు సాక్షాత్కరించాడు.\nవిఘ్నేశ్వరుడు గంగకు నమస్కరించి, \" అమ్మా! తనయుణ్ణి మన్నించు. నీ దయామృత జలాలతో వింధ్యకు దిగువ నున్న భూభాగమంతా సుభిక్షం కావాలని యింత పని చేశాను. దక్షిణ గంగగా అవత రించిన నీవు, గోవును బ్రతికించి ఇచ్చి నందువల్ల గోదావరి అని పేరు పొందు తావు!'' అని చేతులెత్తి మ్రొక్కి అదృశ్య మయ్యాడు.\nగోదావరి అనేక ఉపనదులతో తూర్పుగా పయనించి తూర్పు మైదా నాల్ని సస్యశ్యామలం చేసింది. సప్త ఋషులు, దేవతలు గోదావరిలో జలక మాడారు. గౌతముణ్ణి ఎన్నో విధాల శ్లాఘించి అపర భగీరధుడు అన్నారు. గోదావరి సప్త గోదావరిగా చీలి తూర్పు సముద్రాన్ని చేరింది.\nగంగ గోదావరి ప్రవాహంగా మారు తున్నప్పుడు, ఆమె నల్లని వేణీభరము విరజిమ్ముకొని పడమటి కనుమల్లో చికు పడింది. విష్ణువు తన చేతి వ్రేళ్ళతో ఆ చిక్కు విడదీశాడు. కృష్ణవర్ణుడైన\nవిష్ణువు వ్రేళ్ల సందుల నుంచి కొప్పులోని నీరు జారుతూ కృష్ణ వేణి, కృష్ణానది అని పిలువబడుతూ మరొక గొప్ప నది ప్రవహించింది.\nఅలాగే గంగాజలం ఆకాశంలో ఎగిరి, దక్షిణంగా ఉన్న కవేరమహాముని ఆశ్ర మంలో కమండలంలో పడి, కన్యగా పెరిగి. అగస్త్యుని వెంట అరణ్యాల్లో విహరిస్తూ, కావేరీ నదిగా మారి, అంద మైన జలపాతాలతో దక్షిణసీమలో ప్రవ హించింది.\nఆ విధంగా గౌతమమహర్షి తెచ్చిన గంగ మరొక మూడు గొప్ప నదులుగా దక్షిణ భారతభూమిని సుభిక్షం చేసింది.\nగంగ, గోదావరి, కృష్ణ, కావేరి అని నదుల పేర్లు చెప్పుకోవడం పరిపాటి అయింది.\nగౌతముని ఆశ్రమం తిరిగి కళకళ లాడింది. గోదావరి పొడవునా అనేక క్షేత్రాలు వెలిశాయి. గౌతముడి కీర్తి కూడా వ్యాపించింది. గంగ పడమటి కను మలకు ప్రవహించడం అనేది అసంభవ మైనది గనుకనే ఇంద్రుడు ఆ విధంగా పరిహారం చెప్పాడేగాని, అసంభవాన్ని సాధించి సంభవంగా మార్చిన గౌతముడి గొప్పదనాన్ని గుర్తించి క్షమాపణ వేడు కొన్నాడు.\nగౌతముడికి మాత్రం సంతోషం లేక పోయింది. అదివరకే ఇంద్రుడి మోసం కారణంగా అహల్యను బండరాయిగా పడి ఉండమని శపించి, ఉత్తరదేశం నుంచి వింధ్య దాటి పడమటి చరియలో ఆశ్రమం కట్టుకుని ఒంటరిగా ప్రశాంతంగా తపస్సు చేసుకొంటున్నాడు. గోదావరి అవతర ణంతో పడమటి కనుమల్లోని మునుల\nఆశ్రమాలు మరింత శోభించాయి. ఆత్రి మహాముని త్రిమూర్తుల అంశలతో పుత్ర వంతుడయ్యాడు. అనసూయ అతిథులకు నిరతాన్న దానం చేస్తూన్నది.\nగౌతముడి ఆశ్రమం చుట్టూరా కూడా సస్యసమృద్ధి విశేషంగా ఉన్నా అహల్య లేని కొరత కనిపిస్తూనే ఉన్నది. తొందర పడి అహల్యను శపించినందుకు గౌత ముడు మనస్సులో విచారిస్తున్న సమ యంలో విఘ్నేశ్వరుడు కనిపించి, \"గౌతమా! త్వరలోనే విష్ణువు రాముడై తన పాదం మోపి, నీ భార్యను మనిషిగా చేస్తాడు. పాషాణి పునీత అవుతుంది! గోదావరి అవతరణానికిగాను, నీకు చాలా శ్రమ ఇచ్చాను. గోదావరికి గౌతమి నామం చిరస్థాయిగా ఉంటుంది!\" అన్నాడు.\nగౌతముడు ఆ మాటలకు సంతోషంతో, \" విఘ్నేశ్వరా! అంతా నీ సంకల్ప బలం వల్లనే కదా జరిగింది! గోదావరి జలాలూ, విఘ్నేశ్వరుని కృపా ఎల్లకాలమూ రక్షిస్తూ ఉంటాయి!\" అన్నాడు.",
            "book_page_end": 60
        },
        {
            "title": "గంధర్వ చక్రవర్తి కూతురు",
            "book_page_start": 61,
            "pdf_page_start": 61,
            "pdf_page_end": 65,
            "author": "చందమామ బృందం",
            "genre": "అరేబియా కథ",
            "moral": "తెలివిలేని అత్యాశ మనిషిని మోసగాళ్లకు బలి చేస్తుంది.",
            "keywords": [
                "హసన్",
                "పర్షియన్",
                "బంగారం",
                "విద్య",
                "మోసం",
                "బ్రహ్మచారి",
                "పరుసవేది"
            ],
            "characters": [
                "హసన్",
                "హసన్ తల్లి",
                "వృద్ధుడు (పర్షియన్ నాస్తికుడు)"
            ],
            "locations": [
                "బస్రానగరం",
                "దుకాణం"
            ],
            "content": "పూర్వం బస్రానగరంలో హసన్ అనే యువకుడుండేవాడు. హసన్ అంటే సౌందర్యమని అర్థం. ఆ పేరు వాడికి సార్థకమయింది. ఎందుకంటే ఆ కాలంలో బస్రానగరంలో హసన్ వంటి సౌందర్య వంతుడు మరొకడు లేడు, వాడు తల్లి దండ్రులకు ఒక్కడే బిడ్డ కావటంచేత కాస్త గారాబంగా పెంచారు. దానికి తగ్గట్టు వాడి తండ్రి వాడి చిన్నతనంలోనే చనిపోయాడు. తరవాత కొద్దికాలంలోనే తండ్రి మిగిల్చిన డబ్బుకాస్తా హసన్ మిత్రులతో విందులు చేసి తగలేశాడు.\nఆ తరవాత వాడి తల్లి తన డబ్బుతో పెద్ద బజారులో ఒక నగలు చేసే దుకాణం కొని పెట్టింది. వాడు రోజూ ఆ దుకాణంలో కూచుని బంగారు నగలు చేస్తూ ఉండేవాడు. వాడి అందం దారే పోయే పిన్నలనూ, పెద్దలనూ ఆకర్షించేది.\nఒకనాడు హసన్ తన దుకాణంలో కూచుని పని చేసుకుంటూండగా ఒక పర్షియాదేశపు వృద్ధుడు, తెల్ల తలపాగా ధరించి, పొడుగాటి తెల్లని గడ్డంతో సహా అటుగా వెళుతూ హసన్ ను చూసి ఆగి పోయాడు. మనిషి చూస్తే చాలా గౌరవ నీయుడిలాగున్నాడు.\nఇంతలో మధ్యాన్నపు ప్రార్థనలకు వేళ అయింది. వీథులన్నీ ఖాళీ అయాయి. వృద్ధుడు హసన్ దుకాణంలోకి అడుగు పెట్టి హసన్కు సలాం చేశాడు. హసన్ తిరిగి ఆ వృద్ధుడికి సలాం చేసి ఆయనను కూచోమని మర్యాదచేశాడు.\nవృద్ధుడు కూచుని చిరునవ్వు నవ్వుతూ, \" నాయనా, నాకు సంతానం లేదు. నిన్ను చూడగానే పెంచుకోవాలనీ, నా విద్య నీరు నేర్పాలనీ కోరిక కలిగింది. నా అనం తరం నీవు ఆ విద్యను అభ్యసించవచ్చు.\nఇలా నగలు చేసి శ్రమపడి నీ అందమూ, ఆరోగ్యమూ చెడగొట్టుకోవలిసిన అవసరం లేదు. నా విద్య ఎంత అపురూపమైనదంటే దాన్ని సంపాదించటానికి ఎన్ని వేల మందైనా ప్రాణాలు అర్పించి ఉందురు నిన్ను ఈ దుకాణంలో చూసేవరకూ నాకు ఈ విద్యను మరొకరికి నేర్పాలనే ఆలోచనే రాలేదు,\" అన్నాడు.\nఅంతా విని హసన్, సరే. నన్ను పెంచుకుని నాకు మీ విద్య నేర్పెయ్యండి. ఎప్పుడు నేర్పుతారు?\" అని ఆత్రంగా అడిగాడు.\n“రేపు,” అని చెప్పి పర్షియను అక్కడి నుంచి వెళ్ళిపోయాడు.\nఆనందంతో కూడిన ఆరాటంలో హసన్ దుకాణం మూసేసి, తల్లి దగ్గిరికి పరిగెత్తుకుపోయి, ఈ సంగతంతా ఆమెతో చెప్పాడు..\nఆమె హసన్, ‘` నాయనా, పర్షియన్ నాస్తికుల మాటలు నమ్మవచ్చా? వాళ్ళు అగ్నిని ఆరాధిస్తారు. వాళ్ళకు తెలిసిన విద్య బంగారం చెయ్యటం. కాని వాళ్ళ స్నేహం చేసినవాళ్ళెవరూ బాగుపడరు నాశనమైపోతారు,” అన్నది,\nహసన్ నిర్లక్ష్యంగా నవ్వి, \" అమ్మా. మనం పేదవాళ్లం. మన నుంచి ఎవరూ ఏమీ దోచుకోలేరు. ఆ ముసలాడు ఎంతో యోగ్యుడులాగున్నాడు. ఆయన దయ మన మీద ప్రసరించటం వల్ల మనకు లాభమే కలుగుతుంది,'' అన్నాడు.\nఎటూ చెప్పలేక తల్లి ఊరుకున్నది. ఆత్రంతో తహతహలాడిపోతూ హసన్ ఆ రాత్రి కన్ను మూయలేదు. మర్నాడు తెల్లవారుతూనే వాడు లేచి తన దుకా ణానికి వెళ్ళాడు. కొద్దిసేపట్లో పర్షియను వచ్చాడు. ఆయన హసన్ ను కౌగలించు కుని, \" నీకు పెళ్లి అయిందా, బాబూ?” అని అడిగాడు.\n\"ఇంకా లేదు. మా అమ్మ నన్ను పెళ్ళాడమని చాలా రోజులుగా తొందర చేస్తోంది.'” అన్నాడు హసన్.\n\"భేష్! నా విద్య బ్రహ్మచారులకి మాత్రమే చెప్పేది,\" అంటూ వృద్ధుడు, \" పాత రాగి ఏమైనా నీ వద్ద ఉన్నదా ?\" అని అడిగాడు.\nహసన్ విరిగిపోయిన రాగిపళ్లెం ఒకటి తెచ్చి వృద్ధుడికి చూపాడు.\n\"అదే కావలసింది. ఈ రాగిని ముక్కలు ముక్కలుగా నరికి ఆ ముక్క లను మూసలో పెట్టి, కొలిమిలో పెట్టి, తిత్తిపోసి కరిగించు,\" అన్నాడు వృద్ధుడు.\nత్వరలోనే హసన్ ఆ పాత రాగిని కరి గించాడు. అప్పుడు వృద్ధుడు లేచి వచ్చి, \"హక్, మక్, బక్! రాగి బంగారం కావాలి!\" అని మూడుసార్లు అని, తన తలపాగా మడతల్లో నుంచి ఒక పొట్లం\nతీసి, అందులో నుంచి కుంకంపువ్వు రంగుగల పొడి చిటికెడు తీసి మూసలో వేశాడు. వెంటనే మూసలోని రాగినీరు గ డ్డ క ట్టుకు పోయి బంగారు కణిక అయింది\nహసన్ ఇది చూసి నివ్వెరపోయాడు. వృద్ధుడి ఆదేశానుసారం అతను ఆ కణికెను గీటురాయి మీద గీసి చూస్తే అది కల్తీలేని మేలిమి బంగారమని రుజు వయింది. ఆ బంగారానికి నగల వర్తకులు మంచి ధర యిస్తారు.\nవృద్ధుడు హసన్తో, ‘\" వెంటనే దాన్ని తీసుకుపోయి బజారులో అమ్మి డబ్బు తెచ్చుకో. ఇది ఎలా వచ్చిందీ, ఎవ్వరికీ చెప్పకు,\" అన్నాడు.\nహసన్ దాన్ని రెండు వేల దీనారాలకు అమ్మి, ఆ డబ్బు తీసుకుని ఇంటికివెళ్ళి తల్లికి చూపించి, ఇదంతా పర్షియను దయ వల్లనే సాధ్యపడిందని చెప్పాడు. ఈ మాట అన్నందువల్ల తల్లి అనుమానాలేవీ రహితం కాలేదు, అయినా హసన్ ఆమె అనుమానాలు లక్ష్యపెట్టక, తమ వంట ఇంట్లో ఉండే ఇత్తడి సన్నికల్లు తీసుకుని తన దుకాణానికి పరిగెత్తాడు.\nవృద్ధుడింకా దుకాణంలోనే ఉన్నాడు. హసన్ సన్నికల్లును ఒకపక్క పెట్టి కొలిమికి తిత్తిపోసి మంట చేస్తూండటం చూసి వృద్ధుడు, '' ఏం చేస్తున్నావు?\" అని అడిగాడు.\n“దీన్నికూడాబంగారంగా మార్చుదాం,\" అన్నాడు హసన్.\nవృద్ధుడు నవ్వి, “ ఒక్కరోజు నీ దగ్గిర ఇంత బంగారం ఎలా వచ్చిందని అందరూ అనుమానించరా? నీ రహస్యం ఎలా దాగుతుంది ?'' అన్నాడు.\n\"అది నిజమేగాని, మీ విద్య త్వరగా నేర్చుకోవాలని నాకు తహతహగా ఉంది,\" అన్నాడు హసన్.\nవృద్ధుడు గట్టిగా నవ్వి, \" ఇది నడి బజారులో నేర్చుకునే విద్య అనుకున్నావా? నిజంగా ఈ విద్య నేర్చుకోవాలని వుంటే నీ పనిముట్లతో మా యింటికి రా,'' అన్నాడు.\nసరేనని హసన్ వృద్ధుడి వెంట బయలు దేరాడు. కాని వీధిలో నడుస్తూండగా అతనికి, పర్షియను నాస్తికులను గురించి తన తల్లి చేసిన హెచ్చరిక జ్ఞాపకం వచ్చింది. అతను నడిచేవాడల్లా చప్పున ఆగిపోయి తీవ్రమైన ఆలోచనలో పడ్డాడు.\nముసలివాడు ఆ సంగతి గ్రహించాడు.\n\"బిడ్డా, నిన్నేదో సంకోచం పట్టి పీడి స్తున్నట్టున్నది. ఈ పరుసవేది విద్యను మా ఇంట నేర్చుకోవటానికి నీ కేమైనా అభ్యంతరం ఉంటే మీ యింటికే వచ్చి నేర్పుతాను.\" అన్నాడు వృద్ధుడు.\nఅలా చేస్తే తన తల్లి భయాలకు తావుండదనుకుని హసన్ సరేనన్నాడు.\nఇద్దరూ కలిసి హసన్ ఇంటికి వెళ్ళారు. వృద్ధుణ్ణి బయట వసారాలో ఉండమని హసన్ లోపలికి వెళ్ళి, '' అమ్మా, ఆయన మన ఇంటికి ఆతిథ్యానికి వచ్చాడు. ఒక సారీ మన ఉప్పు తిన్నాక ఇక మన కెలాటి ద్రోహమూ చెయ్యడు.\" అన్నాడు.\n''నాయనా, అలాటి పట్టింపులు మనకే గాని అగ్నిని పూజించే నాస్తికులకుండవు. నీ క్షేమం గురించి నా ఆరాటం తీరిందను కోకు. అతిథిని తెచ్చావు గనక వంట చేసి పెడతాను గాని, ఆ మనిషి లోపలికి వస్తే నేనీ చూరుకింద కూడా ఉండను. పొరు గింటికి వెళ్ళి ఆ మనిషి వెళ్ళిపోయాకే మళ్ళీ ఇంట అడుగు పెడతాను,” అన్నది, హసన్ తల్లి.\nఅలాగే ఆమె రకరకాల కూరలు కొని తెచ్చి పుష్కలంగా వంటకాలు తయారు చేసి, వాటిని తినటానికి సిద్ధంగా ఉంచి పొరుగింటికి వెళ్ళిపోయింది.\nతరవాత హసన్ వృద్ధుణ్ణి లోపలికి తీసుకు వచ్చి భోజనానికి కూచోబెట్టి,\n\" మా యింట మీరు భోజనం చేశాక మన మధ్య బంధం ఏర్పడుతుంది,” అన్నాడు.\n\"అది చాలా పవిత్రమైన బంధం, నాయనా ! నీ మీద ఎంతో ప్రేమ లేకపోతే ఈ అపూర్వమైన విద్య నీకు చెబుతానా?\" అంటూ వృద్ధుడు తన తలపాగాలో నుంచి పొట్లం తీసి, “చూడు. ఇందులో ఉన్న పొడితో ఎన్నో మణుగుల బంగారం చేయ వచ్చు. ఇందులో వెయ్యి మూలికలూ, వెయ్యి దినుసులూ చేర్చి ఎంతో శ్రమపడి తయారు చేశాను. ఆ పద్ధతంతా నీకు నేను చెబుతాను,\" అంటూ ఆ పొట్లాన్ని హసన్కు అందించాడు,\nహసన్ ఆ పొడిని ఆశ్చర్యంతో చూసే సమయంలో హసన్ పళ్ళెంలో కొంత ఆహారం పెట్టి అందులో వృద్ధుడు మత్తు మందు కలిపి. \" తిను, నాయనా! ‘” అన్నాడు.\nహసన్ ఒక్క ముద్ద నోట పెట్టు కుంటూనే స్పృహతప్పి పడిపోయాడు.\n—(ఇంకా వుంది)",
            "book_page_end": 65
        }
    ],
    "statistics": {
        "total_stories": 15,
        "author_counts": {
            "వసుంధర": 1,
            "చందమామ బృందం": 7,
            "ఎమ్. డి. సౌజన్య": 1,
            "ఎన్. వి. ఆర్. సత్యనారాయణమూర్తి": 1,
            "కోనే నాగ వెంకట ఆంజనేయులు": 1,
            "గంగిశెట్టి శివకుమార్": 1,
            "రేవా నాగేశ్వరరావు": 1,
            "మాచిరాజు కామేశ్వరరావు": 1,
            "రాంబాబు": 1
        },
        "genre_counts": {
            "సాంఘికం": 1,
            "సాహసం, కాల్పనిక": 1,
            "బేతాళ కథ": 1,
            "నీతి కథ": 3,
            "హాస్యం, తెలివైన కథ": 1,
            "జాతక కథ": 1,
            "చారిత్రక కథ": 1,
            "రాజకీయం": 2,
            "హాస్యం, నీతి కథ": 1,
            "కాల్పనిక, హాస్యం": 1,
            "పురాణ కథ": 1,
            "అరేబియా కథ": 1
        }
    }
}
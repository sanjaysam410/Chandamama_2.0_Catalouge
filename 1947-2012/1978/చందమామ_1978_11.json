{
    "book_id": "చందమామ_1978_11",
    "stories": [
        {
            "title": "లబ్ధప్రశం",
            "book_page_start": 65,
            "pdf_page_start": 9,
            "pdf_page_end": 12,
            "author": "చందమామ బృందం",
            "genre": "నీతి కథ",
            "moral": "బుద్ధిలేని మూర్ఖులు మోసగాళ్ల మాటలు నమ్మి నశిస్తారు. మాయోపాయాల మధ్య నోరు జారినవారు కష్టాలపాలవుతారు.",
            "keywords": [
                "నక్క",
                "సింహం",
                "గాడిద",
                "మోసం",
                "కుమ్మరి వీరుడు"
            ],
            "characters": [
                "సింహం",
                "నక్క",
                "లంబకర్ణం",
                "కోతి",
                "మొసలి",
                "కుమ్మరి (యుధిష్ఠిరుడు)",
                "రాజు"
            ],
            "locations": [
                "అరణ్యం",
                "చెరువు ఒడ్డు"
            ],
            "content": "నక్షమాటలు విని లంబకర్ణానికి తీవ్రమైన కోరిక పుట్టి, నక్క వెంట వెళ్ళటానికి తొందరపడింది. నక్క దాన్ని సింహం వద్దకు తీసుకు పోయింది. గాడిద చాలా నింపాదిగా వస్తూండటం చూసి ఆత్రంలో ఉన్న మతిమాలిన సింహం దాన్ని చంప టానికి దాని మీదికి దూకింది. అయితే అది మరీ బలంగా దూకిన కారణంచేత గాడిదను దాటి దూరంగా పడింది. అసలే గాయపడి ఉన్నదేమో దూకిన శ్రమతో అది కొద్ది సేపు కదలలేక పోయింది.\nసింహం దూకిన దూకును ఎలా అర్ధం చేసుకోవాలో గాడిదకు తెలియలేదు. తన పక్కనే పిడుగు పడినట్టుగా అవు, భయంతో మతిపోయి అది పారిపోయింది. పారిపోతూ వెనక్కు తిరిగి చూస్తే, దాని కొక వింత జంతువు, భయంకరమైన వాలకంతో, క్రూరమైన కోరలతో, ఎర్రని కళ్ళతో కనిపించింది. గాడిద గ్రామానికి పారిపోయింది. దూకటంతో కళ్ళు బైర్లు కమ్మిన సింహం దాన్ని తరమలేక పోయింది.\nనక్క సింహంతో, \"ఏమిటిది ? నీ ప్రతాపమూ, నేర్పరి తనమూ ఎలాటిదో ఇవాళ చూశాను.'' అన్నది.\n“దూకటానికి పూర్తిగా సిద్ధంగాలేను. దానికి తోడు ఆకస్మికంగా కలిగిన సంతో షంలో మతిపోయింది. ఏం చేసేది? నేను నిజంగా సిద్ధంగా ఉంటే ఏను గునైనా తప్పి పోనిస్తునా?\" అన్నది సింహం.\n“అలా అయితే ఇప్పటి నుంచీ సిద్ధంగా ఉండు. నేను దాన్ని మళ్లీ తెస్తాను,\" అన్నది నక్క.\n\"మిత్రమా, అది మళ్ళీ రమ్మంటే వస్తుందా? ఇంకో జంతువును తీసుకురా,\" అన్నది సింహం.\n\"దాన్ని గురించి నీకు బెంగ దేనికి ? అదంతా నేను చూసుకుంటాలే,” అని నక్ష్క గాడిద వెళ్ళిన దారినేపోయి, అది ఆ చెరువు ఒడ్డునే మేస్తుండటం చూసింది.\nనక్కను చూసి గాడిద, \"చూడు, అల్లుడూ! నువ్వయితే నన్ను ఆ చక్కని ప్రదేశానికి తీసుకు పోయావుగాని, నాకు వెంట్రుకవాసిలో చావు తప్పింది.” అన్నది.\nనక్క గట్టిగా నవ్వి, “మామా, నేను చెప్పిన ఆడగాడిదలలో అది ఒకటి. అది గుర్తుపట్టరాకుండా ఒళ్లు చేసింది. అది చక్కగా ముస్తాబై, భర్తకోసం ఎదురు చూస్తూ, మిగిలిన రెండు ఆడగాడిదల కన్న ముందుగా నిన్ను ఆలింగనం చేసు కుందామని, చేతులు చాచి నీ మీద దూకి, నిన్ను దాటి అవతలపడింది. మితి మీరిన ఆనందంలో అది అలా చేస్తే, నువు పిరికి తనం కొద్దీ పారిపోయావు. ఇదే జరిగిన సంగతి. నీ ప్రవర్తనకు నువు సిగ్గుపడాలి. కనుక మళ్లీ రా ! అది నీ కోసం తిండీ, నీరూ మాని, లంబకర్ణం తన భర్తకాని పక్షంలో నీటిలోనో, నిప్పులోనో ప్రవేశిస్తుం దట, లేదా, విషం పుచ్చుకుంటుందట. నిష్కారణంగా ఒక ఆడకూతురి ప్రాణం ఎందుకు తీస్తావు? మహాపాపం! మన్మ ధుడు కూడా నిన్ను క్షమించడు. అప్పుడు నీకు జత దొరకదు. ఆడదాన్ని తృణీక రించి, మన్మధుడికి ఆగ్రహం తెప్పించిన వాళ్ళు బైరాగి వాళ్ళయిపోయి, జుట్టు జడలు కట్టి, ఎర్రబట్టలు కట్టి, కపాలాలు పట్టుకు తిరుగుతారట,'' అన్నది.\nనక్క చెప్పిన ఈ మాటలు నమ్మి, బుద్ధిలేని గాడిద దాని వెంట వచ్చింది. విధి తోస్తూంటే వివేకికి కూడా మతి పని చెయ్యదంటారు. గాడిద తగిన దూరం లోకి రాగానే సింహం దాని పైన దూకి, క్షణంలో చంపింది. తరవాత అది నక్షను గాడిద శవానికి కాపలా పెట్టి, సమీపంలో ఉన్న నదిలో స్నానం చేసి రావటానికి వెళ్లింది.\nమంచి ఆకలిమీద ఉన్న నక్కకు, గాడిద గుండెకాయా, చెవులూ తినాలన్న కోరిక ఎంత అణచుకున్నా అణగక, అది వాటిని కాస్తా తినేసింది. సింహం స్నానం చేసి తిరిగి వచ్చి, గాడిద చెవులూ, గుండె కాయా లేకపోవటం గమనించి, ఆగ్రహా వేశంతో, '' హీనుడా, ఇలాటి కూడనిపని ఎందుకు చేశావు ? నువు చెవులూ, గుండెకాయా తిని, నాకు నీ ఎంగిలి వదులుతావా ? అన్నది.\nనక్క ఎంతో వినయంగా, \"ప్రభూ, అలా అనకండి. నేను నిర్దోషిని. ఈ జంతు వుకు చెవులూ, గుండెకాయా ఏనాడూ లేవు. లేకపోతే ఒకసారి తమరిని చూసి పారిపోయినది మళ్ళీ ఇకడికి వస్తుందా? దానికి చెవులు లేనికారణంచేతనే తమ గర్జనా, దూకిన చప్పుడూ వినిపించలేదు. గుండెలేని కారణం చేతనే తమ భయం కరాకారం దాన్ని భయపెట్టలేదు. గుండె లేని దానికి భయంతో కూడిన దడ ఉండదు. అది ఇక్కడికి రావటానికి, పారిపోవ టానికీ ప్రత్యేకమైన కారణం ఏమీలేదు. అందుచేతనే దాన్ని మరొకసారి తీసుకు రాగలిగాను,\" అన్నది.\nసింహం దానిమాట నమ్మింది. నక్క కూడా దానితోబాటు గాడిదశవాన్ని తిన్నది.\nకోతి మొసలికి గాడిద కథ చెప్పి, “మూర్ఖుడా, నువు నన్ను మోసగించా వన్నమాటేగాని, యుధిష్ఠిరుడు అనే కుమ్మరి లాగా నోరు జారి నిజం చెప్పే శావు. తన మాయోపాయాల సందడి మధ్య నిజం చెప్పే మూర్ఖుడు యుధిష్ఠి రుడి లాగే కష్టాలపాలవుతాడు,'' అన్నది.\n“ఏమిటా కథ ? \" అని మొసలి అడగగా, కోతి ఇలా చెప్పింది:\nకుమ్మరి వీరుడి కథ\nఒకనాడు ఒక కుమ్మరివాడు అమితంగా తాగి, తన ఇంటి పెరట్లో పరిగెత్తుతూ ' పడి పోయే సరికి, ఒక కుండపెంకు వాడి నుదుట్లో దిగబడి, గాయమై, రక్తం హెచ్చుగా కారింది. దానికి సరి అయిన చికిత్స జరగక, చీము పట్టి, మానటానికి చాలాకాలం పట్టింది. గాయం మానినాక కూడా దాని తాలూకు మచ్చ భయం కరంగా మిగిలిపోయింది.\nతరవాత కొంత కాలానికి కుమ్మరి ఉండే ప్రాంతంలో కరువు వచ్చింది. అందుచేత కుమ్మరి తన దేశం విడిచి, దూరప్రాంతంలో ఒక రాజు వద్ద కొలువు చేయబోయాడు.\nవాడి నుదుటి మీదగల భయంకరమైన మచ్చను చూసి, \"వీడు గొప్ప వీరుడై ఉంటాడు. యుద్ధంలో వెనుకంజ వెయ్యకుండా వీరోచితంగా పోరాడుతూ శత్రువు చేతి కత్తి దెబ్బ తగిలిన గాయం తాలూకు మచ్చేగాని, వీడి ముఖం మీది మచ్చ మరొకటి కాదు. వీణ్ణి చూడగా పోరాటంలో వెన్నుచూపే వాడుగాలేడు. వీడు మన దగ్గిర ఉండ దగిన వాడే,\" అనుకుని కుమ్మరి వాడికి తన సేనలో మంచిపదవి ఇచ్చి, వాడికి ఎన్నో బహుమానాలిచ్చి గౌరవించాడు.\nరాజు వాడిపట్ల చూపిన ప్రత్యేకాభి మానం ఇతర రాజపుత్రయోధులకు నచ్చ లేదు. వాళ్ళు కుమ్మరిని చూసి అసూయ పడ్డారుగాని, పైకి ఏమీ అనలేదు. ఎందు కంటే, రాజుగారికి ఆగ్రహం వస్తుందని ఒకటీ, వాడు నిజంగా గొప్పరాజపుత్ర వీరుడేనన్న నమ్మకం మరొకటీనూ.\nకుమ్మరిని తన కొలువులోకి తీసుకున్న కొద్దికాలానికి రాజుగారికి శత్రురాజుతో యుద్ధం వచ్చింది. ఏనుగులనూ, గుర్రా లనూ ఆయత్తంచేసి, యుద్ధరంగానికి పంపవలసిన యోధులను ఎన్నిక చేశారు. ఈ సందర్భంలో రాజు తన సైనిక వీరు లను పర్యవేక్షణ చేస్తూ, కుమ్మరిని చూసి, \"ఓ రసపుత్రయోధుడా, నీ పేరేమిటి? నీకులం ఏది ? నీ ముఖంమీద ఆ భయం కరమైనగాయం ఏయుద్ధంలో తగిలింది?\" అని అడిగాడు.",
            "book_page_end": 68
        },
        {
            "title": "భల్లూకమాంత్రికుడు",
            "book_page_start": 5,
            "pdf_page_start": 13,
            "pdf_page_end": 20,
            "author": "చందమామ బృందం",
            "genre": "జానపదం",
            "moral": "ప్రస్తుతానికి వర్తించదు (ధారావాహిక).",
            "keywords": [
                "భల్లూకమాంత్రికుడు",
                "దుర్ముఖుడు",
                "కాళీవర్మ",
                "మంత్రదండం",
                "నాగమల్లు"
            ],
            "characters": [
                "భల్లూకమాంత్రికుడు",
                "కాళీవర్మ",
                "రాజు దుర్ముఖుడు",
                "తలారి",
                "మంత్రి జీవగుప్తుడు",
                "నాగమల్లు"
            ],
            "locations": [
                "చంద్రశిలా నగరం",
                "ఉదయగిరి నగరం",
                "అరణ్యం"
            ],
            "content": "[ రాజు జితకేతుణ్ణి శిక్షించేందుకు భల్లూకమాంత్రికుడు, కాళీవర్మనూ, ఇతరులనూ వెంట బెట్టుకుని, నగరం కేసి పోతున్నంతలో, రాజు దుర్ముఖుడి సైనికులు అతడి దారిని అడ్డ గించారు. మాంత్రికుడు, దుర్ముఖుడి దగ్గిరకు పోయి, తలారిని మంత్రదండంతో తాకగానే, వాడు భల్లూకాకారంతో గండ్రగొడ్డలిని తిప్పుతూ, దుర్ముఖుడి కేసి దూకాడు. తరవాత—]\nతలారి హఠాత్తుగా భయంకరమైన భల్లూ కంగా మారి, తళతళ మెరుస్తున్న గండ్ర గొడ్డలితో తన పైకి రావటం చూస్తూనే, రాజు దుర్ముఖుడు ఒక క్షణకాలం నిశ్చేష్టుడైపోయాడు. అంతలో తలారి తనకు అడ్డుగా వున్న రాజు అంగరక్షకు లిద్దరిని కాలితో గట్టిగా తన్ని. వాళ్ళు కింద పడగానే, దుర్ముఖుడు కూర్చుని వున్న ఉన్నతాసనం కేసి వెళ్ళాడు.\nదుర్ముఖుడు ఆ సరికి తెప్పరిల్లి, \"ఒరే, సైనికులెక్కడ? అంగరక్షకు లేమయ్యారు? ఈ ఎలుగుబంటును అడ్డ గించి, కత్తులతో నరకండి!\" అని అరుస్తూ, ఆసనం మీది నుంచి లేచి, కొద్ది దూరం పరిగెత్తి, తన గుర్రం మీద ఎగిరి కూర్చున్నాడు. అతడితోపాటు మరొక అంగరక్షకుడు కూడా పరిగెత్తి పోయి, మరొక గుర్రాన్ని ఎక్కాడు.\n\"మహారాజా, మనం ప్రస్తుతానికి యిక్కడి నుంచి పారిపోవటం క్షేమం. మన సైనికులు ఎక్కడో నదీ తీరాన గుడారాల్లో వున్నారు. వాళ్ళకు వార్త అంది వచ్చేలోపల, యీ మాంత్రికుడు తన ఎలుగుబంటితో, మనలనందర్నీ నిలువునా నరికించి పోగులు పెట్టగలడు,\" అన్నాడు అంగరక్షకుడు.\nఅంగరక్షకుడు యిలా చెపుతున్నంత లోనే రాజు దుర్ముఖుడు, వెనక నుంచి పరిగెత్తుకు వస్తున్న తలారి భల్లూకాన్ని చూసి గుర్రాన్ని గట్టిగా అదిలించాడు. గుర్రం కూడా భల్లూకాన్ని చూసి బెదిరి పోయి, పెద్దగా సకిలించి, కళ్లెపు తాళ్లను విదిలించి వేస్తూ, వేగంగా పరుగు పుచ్చు కున్నది.\nరాజు దుర్ముఖుడూ, అతడి అంగ రక్షకుడూ గుర్రాల మీద పారిపోవటం చూస్తూనే, కాళీ వర్మ నిరుత్సాహపడి పోయి, భల్లూకమాంత్రికుడితో, ''గురూ, ఈ చుట్టుపక్కల రాజ్యపాలకులుగా చెలామణీ అవుతున్న ఇద్దరు దుర్మార్గుల్లో ఒకడు దొరికి తప్పించుకుపోతున్నాడు. వాణ్ణి మన తలారి భల్లూకం వెంబడించి పట్టుకోగలదన్న నమ్మకం నాకు లేదు.” అన్నాడు.\nభల్లూకమాంత్రికుడు, దుర్ముఖుడి గుర్రం వెనకగా పరిగెత్తుతున్న తలారి భల్లూకం కేసి ఓ మారు చూసి, తృప్తిగా తలాడించి, \"కాళీ, ఆ రాజు మన తలారి గండ్రగొడ్డలికి చిక్కకపోతే, అప్పుడు వాడి అంతేదో నువ్వూ, నేనూ చూద్దాం,\" అని, అక్కడ ప్రాణభయంతో వణికి పోతున్న దుర్ముఖుడి మంత్రులూ, సలహా దార్ల కేసి కళ్ళెర్రచేస్తూ చూసి, “ఒరే, మీరు చంద్రశిలా నగరం మీదికి దాడి బయలుదేరారు గదా? మీ సైన్యం ఎక్కడ?\" అని అడిగాడు.\nఆ ప్రశ్నకు సలహాదార్లలో ఒకడు బొంగురుపోయిన గొంతుతో, “మహా మాంత్రికులైన మీకు, ఆ సైన్యం ఎక్కడ వున్నదీ తెలిసే వుండాలి. అయినా అడుగు తున్నారు గనక చెపుతున్నాను: వాళ్లందరూ నది ఒడ్డున గుడారాల్లో వుండి, రానున్న పోరాటంలో శత్రు సంహారం కోసం ఆయుధాలకు పదును పెడుతున్నారు,\" అన్నాడు.\nభల్లూకమాంత్రికుడు ఆ మాటలకు పెద్దగా నవ్వి, దాపులనే వుండి ఆశ్చర్య పోతూ చూస్తున్న మంత్రి జీవగుప్తుడితో, \"ఓయీ, చంద్రశిలానగర మంత్రీ, విన్నావా దుర్ముఖుడి సలహాదారు చెప్పిన మాటలు?\" అన్నాడు.\n''అయ్యా, అంతా విన్నాను. ఇదంతా చూస్తూంటే నాకు మతిపోతున్నట్టున్నది\" అన్నాడు మంత్రి జీవగుప్తుడు.\n\"అవునా! నేనూ, కాళీవర్మా యీ ప్రాంతాలు వదిలి, హిమాలయ పర్వత శిఖరాల మీదుగా, ఆవలి లోయలకు చేరేలోపల, మరికొందరి అహం వదిలించి, మ తు లు పూర్తిగా పోగొట్టదలిచాను, ఏమంటావు? \" అన్నాడు భల్లూక మాంత్రికుడు మంత్రదండాన్ని నేలకు గట్టిగా తాటిస్తూ.\n\"అంతా తమ దయ.\" అన్నాడు మంత్రి జీవగుప్తుడు తలవంచుతూ.\nభల్లూకమాంత్రికుడు తిరిగి ఏదో చెప్ప బోయేంతలో కాళీ వర్మ మామిడిచెట్ల లోంచి దూరంగా చూస్తూ, \" గురూ, చాలామంది సైనికులు కత్తులూ, ఈటెలూ ఎత్తిపట్టుకుని మనకేసే వస్తున్నారు! '' అంటూ ఒరలోనుంచి కత్తి దూస్తూ, తమ వెంట వున్న రాజు జితకేతుడి సైనికులను హెచ్చరించాడు.\nభల్లూకమాంత్రికుడు యింకా భయ కంపితులై వున్న రాజు దుర్ముఖుడి సలహా దార్లతో, \"ఒరే, మీలో ఒకడు ముందుగా పోయి, యిక్కడ మీ రాజుకు పట్టిన దుస్థితి ఏమిటో, ఆ సైనికులను వెంట బెట్టుకు వస్తున్న దళ నాయకుడితో చెప్పండి. వాడు మూర్ఖం కొద్దీ నా మీదా, నా అనుచరుల మీదా దాడి చేయ యత్నించాడో, మిమ్మల్ని పులులుగానూ,\nవాళ్ళను లేళ్ళగానూ మార్చి మీకు\nవాళ్ళను ఆహారం చేయబోతున్నాను,\" అన్నాడు.\n“మహా మాంత్రికులు అందుకు సమర్థులే! మీ కళ్ళ ఎదుటే తలారిని భయంకరమైన ఎలుగుబంటుగా మార్చటం, చూశారు గదా ? '' అన్నాడు మంత్రి జీవగుప్తుడు, సలహాదార్లతో.\nరాజు దుర్ముఖుడి మంత్రులూ, సలహా దార్లు ఒకసారి ముఖముఖాలు చూసు కున్నారు. వాళ్ళల్లో ఒకడు అక్కడినుంచి బయలుదేరి, తమను సమీపిస్తున్న సైని కుల నాయకుణ్ణి కలుసుకుని. అతడికి జరిగినదంతా చెప్పి \"మన రాజుగారు ప్రాణాలతో తిరిగి మనకు కనబడేవరకూ, మనం యీ భయంకరుడైన మంత్రవేత్త చెప్పినట్టు వినటం క్షేమమవుతుంది.' అన్నాడు.\nఆ మాటలకు దళనాయకుడు కోపం తెచ్చుకుని, తన వెనక వున్న యాభైమంది సైనికులతో, “ఈయన చెప్పింది విన్నారు కదా? నన్నడిగితే, ఇదంతా కేవలం కనుకట్టు అంటాను. ఇంతమంది సాయుధలం ఒక్కుమ్మడిగా పోయి మీద పడి, ఆ మాంత్రికుణ్ణి, అతడి అనుచరు లనూ హతమార్చలేమా? \" అన్నాడు.\n“కానీ, ఆ లోపల మాంత్రికుడు మనల్ని లేళ్ళగానూ, పులులుగానూ తన కనుకట్టు విద్యతో మార్చటం జరిగితే, అప్పుడు మనకు ఎలాంటి దుర్గతి పట్ట నున్నదో ఆలోచించాలి గదా? '' అంటూ గుంపులోంచి ఒక సైనికుడు తన తోటి వాళ్ళకేసి చూశాడు.\n\"అయ్యా, దళనాయకా ! మనం దుర్ముఖరాజుగారి ఉప్పు తింటున్నవాళ్లం గనక, అవసరం పడ్డప్పుడు ఆయనకోసం ప్రాణాలు ఒడ్డవలసిందే! కాని, యిప్పుడు విన్నదాన్నిబట్టి, రాజుగారు యింకా సజీవులే అన్న నమ్మకం ఏమిటి ? ఆ భయంకర భల్లూకం గండ్రగొడ్డలితో ఆయన తల యీసరికే నరికివుంటే, మన సాహసం, రాజభ క్తి అంతా వృధా గదా!\" అన్నాడు. యింకొక సైనికుడు గుంపులో నుంచి ముందుకువచ్చి.\nఇది విన్న తరవాత దళనాయకుడి మనసులో, చిన్న దురాశలాటిది రేగింది. అతడు చుట్టూ ఓ మారు కలయచూసి, \"రాజు చావటం అంటూ జరి గితె, సింహాసనం కోసం తను ఎందుకు ప్రయత్నించకూడదు?'' అనుకుని, సైని కులతో, \" మనం ప్రస్తుతానికి చంద్రశిలా నగరం మీద దాడిమాని, మిగిలిన సైని కులతో కలిసి, ఉదయగిరి నగరానికి తిరిగి పోవటం మంచిది !'' అన్నాడు.\nభల్లూకమాంత్రికుడు, పక్కనే వున్న కాళీవర్మకు కనుసైగ చేసి, \" కాళీ, యీ దుర్ముఖరాజు సైనికులకు నిన్ను నా య కుడు గా నియమిస్తున్నా ను. యీ దళనాయకుడు, తన కత్తిని నీ పరం చేస్తాడో లేదో అడిగిచూడు!\" అన్నాడు.\nకాళీవర్మ, దళనాయకుణ్ణి సమీపించి, \"మా గురువుగారు చెప్పింది విన్నావు కదా ? ఏదీ, నీ కత్తిని నా చేతికిస్తావో లేక నేలపై జారవిడుస్తావో, వెంటనే తేల్చి చెప్పు,'' అన్నాడు.\nదళనాయకుడు, కాళీ వర్మ కేసీ, భల్లూకమాంత్రికుడి కేసీ ఓ మారు చూసి, క త్తిపట్టిన చేయి వణుకుతూండగా, “కత్తిని తమ స్వాధీనం చేయటం అంటే, నేను దుర్ముఖమహారాజుగారికి ద్రోహం చేసినట్టే గదా? రాజద్రోహం చెయ్యమని, తమ వంటివారు అడగవచ్చునా?\" అన్నాడు.\n\"ఇది తెలివైన ప్రశ్నేకాని మీ రాజు ఒక ఎలుగుబంటుకు భయపడి, యిక్కడ మీ అందర్నీ మీ కర్మకు వదిలి పారి పోవటం, ఏవిధమైన రాజలక్షణం అవు తుంది?\" అంటూ భల్లూకమాంత్రికుడు, దళనాయకుడి పక్కన వున్న సైనికుణ్ణి చేయి పట్టుకుని వెనక్కు తిప్పి, వాడి వెన్ను మీద మంత్రదండాన్ని ఆనించి, \"ఇదుగో, ఇక్కడ నేను అంజనం వేస్తున్నాను. దుర్ము ఖు డు ఎలాంటి దురవస్థలో వున్నాడో నువ్వూ, నీ తోటి సైనికులూ చూడండి!'' అన్నాడు.\nఆ మరుక్షణం సైనికుడి వెన్ను మీది వస్త్రభాగమంతా నల్లని నీలినీడలు ముసిరి నట్టు అయిపోయి వెంటనే తళతళ మంటూ మెరిసింది. అందులో మహా రణ్యం చెట్లలో గుర్రాలను వేగంగా దౌడుతీయిస్తూ రాజు దుర్ముఖుడూ, అతడి అంగరక్షకుడూ కనిపించారు. వాళ్ళను వెంబడిస్తూ తలారి భల్లూకం పరిగెత్తుతు న్నది. ముందు పోతున్న దుర్ముఖుడి గుర్రాన్ని, ఒక చెట్టుచాటు నుంచి బయిటికి వచ్చిన ఏనుగు ఒకటి తొండంతో కొట్టబోయింది. దుర్ముఖుడు ఒక చావు కేక పెట్టి, దెబ్బ తప్పించుకుని, తన అం గర క్ష కుడితోపాటు పక్కకు పారి పోయాడు.\nఇప్పుడు దుర్ముఖుడి వెంటబడివస్తున్న తలారి ఎలుగుబంటు హఠాత్తుగా ఎదురవ టంతో ఏనుగు దాన్ని తొండంతో పట్టి పైకెత్తబోయింది. తలారి భీకరంగా ఒక కేక పెట్టి, గండ్రగొడ్డలితో ఏనుగు తొండం మీద గట్టిగా కొట్టాడు. ఆ దెబ్బకు తొండం సగం తెగి వేళ్ళాడుతూండగా ఏనుగు ఘీంకరిస్తూ వెనక్కు తిరగబోయేంతలో, తలారి ఎలుగుబంటు దాని మెడ మీద ఎక్కి కూర్చుని, కుంభస్థలం పైన గండ్ర గొడ్డలి పిడితో గట్టిగా పొడుస్తూ, “ఆ దుష్టుడు, దుర్ముఖుడెక్కడ? వాణ్ణి తరిమిపట్టుకుని తల నరకాలి!'' అంటూ అరిచింది.\nరాజు దుర్ముఖుడు యీలోపల అర ణ్యంలో చాలా దూరం వెళ్ళిపోయాడు. అతడికి తలారి భల్లూకంతోపాటు, ఏనుగు కూడా వెంటబడి వస్తున్నదన్న భయం పట్టుకున్నది అంగ రక్షకుడు అతణ్ణి హెచ్చరిస్తూ, \" మహారాజా, మనం దారీ తెన్నూ కానకుండా, మన రాజ్య సరి హద్దులు కూడా దాటి పోతున్నట్టున్నది,'\" అన్నాడు.\nరాజు దుర్ముఖుడు కోపంగా, “ఒరే, మందమతీ! ప్రాణాల కన్న రాజ్య సరి హద్దులు విలువైనవా?” అంటూ గుర్రాన్ని చర్నాకోలతో గట్టిగా కొట్టాడు.\nభల్లూకమాంత్రికుడు, సైనికుడి వెన్ను మీద యీ సారి మంత్రదండంతో గట్టిగా పొడిచి, వాడు బాధతో ఎగిరి గంతు వేయగానే, “ నే వేసిన అంజనం కాస్తా, వీడుపాడు చేశాడు! సరే, మీ రాజు దుర్ముఖుడి పలాయనం చూశారు గదా?\" అని దళనాయకుణ్ణి, సైనికుల్నీ అడిగాడు.\nభల్లూకమాంత్రికుడి శక్తి ఎలాంటిదో చూసిన దుర్ముఖుడి సైనికులు ఏక కంఠంగా, \" ఏం చేయాలో, మీరే సెల వివ్వండి!'' అంటూ కేక పెట్టారు.\n\" అలా అయితే, నా వెంట చంద్రశిలా నగరానికి రండి. ఆ రాజు జితకేతుడి సంగతేమిటో చూడాలి. ఈ క్షణం నుంచీ మీ నాయకుడు కాళీవర్మ, విన్నారా?' అన్నాడు భల్లూకమాంత్రికుడు.\nఅందరూ కదిలి చంద్రశిలా నగరం కేసి బయలుదేరారు. అదే సమయంలో అరణ్యంలో పారిపోతున్న రాజు దుర్ము ఖుణ్ణి, అతడి అంగరక్షకుణ్ణి, చెట్లకొమ్మల్లో దాగివున్న నాగమల్లు అనే దొంగ ల నాయకుడు చూశాడు. వాడు పక్కనే వున్న యిద్దరు అనుచరులతో, \" ఒరే, ముందు గుర్రం మీద వస్తున్నవాడి దుస్తులు చూస్తూంటే, ఎవడో మంచి సంపన్నుడిలా వున్నాడు. వెనక వున్న వాడు, అతడి నౌకరో, సైనికుడో అయి వుండాలి. ఇద్దర్నీ ప్రాణాలతో పట్టు కుంటే, తరవాత వాళ్ళ బంధువుల్నుంచి కూడా, వీళ్ళ విడుదల కోసం డబ్బు గుంజవచ్చు,'' అన్నాడు.\nనాగమల్లు అనుచరులిద్దరిలో ఒకడు, తనచేతిలో చుట్టగావున్న బలమైన తాడును అటూ ఇటూ ఊపుతూ, దొరా, వీళ్లను ఎదటపడి ప్రాణాలతో పట్టటం కుదిరేది కాదు; వాళ్ళు కత్తులు దూసి ఎదిరించ గలరు. ముందుగా ఒకణ్ణి, యీ తాడు విసిరి, ఉచ్చులో బంధించటం ఎలా వుంటుంది? \" అన్నాడు.\n“ఓఁ, భలే ఉపాయం! అదుగో, వస్తున్నారు! అందుబాటులోకి రాగానే, ముందు గుర్రం మీద వున్న వాడి నడుముకు ఉచ్చు తగిలించి, పైకి లాగు. ఆ రెండోవాడి సంగతి మేం యిద్దరం చూస్తాం,'' అన్నాడు నాగమల్లు.\nరాజు దుర్ముఖుడుగాని, అతడి అంగ రక్షకుడుగాని, యింత మహారణ్యంలో తమకు భల్లూకమాంత్రికుడి ఎలుగు బంటు నుంచే కాక, మరి యితరత్రా ప్రాణాపద రావచ్చన్న ఆలోచనలో నే లేరు. వాళ్ళు తలారి భల్లూకం నుంచి సాధ్యమైనంత దూరం పారిపోవాలనే ఆదుర్దాలో వున్నారు.\nదుర్ముఖుడి గుర్రం చెట్టును సమీపించి, దాని కొమ్మల కిందుగా పరిగెత్తే సమ యంలో నాగమల్లు అనుచరుడు చేతిలోని తాడు ఉచ్చును గురిగా, అతడి మీదికి విసిరి, తాడు రాజు నడుమును బిగించ గానే కొమ్మల మీదికి గుంజాడు. రౌతు లేని గుర్రం వేగంగా ముందుకు పరిగెత్తి పోయింది.\nదుర్ముఖుడు ఏమిజరిగిందీ అర్థంకాక ఒక చావుకేక పెట్టి తాడు నుంచి వేళ్లాడ సాగాడు. నాగమల్లూ, అతడి రెండవ అనుచరుడైన దొంగా, భీకరంగా ఒక కేక పెట్టి, కత్తులు ఝళిపిస్తూ, కొమ్మ ల్లోంచి అంగరక్షకుడి గుర్రం ముందుకు దూకారు. — (ఇంకావుంది)",
            "book_page_end": 12
        },
        {
            "title": "పాపాత్ముడి పుణ్యం",
            "book_page_start": 21,
            "pdf_page_start": 21,
            "pdf_page_end": 24,
            "author": "పి. వి. ఎస్సెస్సెన్రాజు",
            "genre": "బేతాళ కథ",
            "moral": "స్వార్థం లేకుండా చేసే దానమే నిజమైన పుణ్యం. స్వార్థంతో కూడిన దానధర్మాలు నిష్ఫలం.",
            "keywords": [
                "బేతాళుడు",
                "విక్రమార్కుడు",
                "శరభయ్య",
                "పుణ్యం",
                "బ్రహ్మరాక్షసి"
            ],
            "characters": [
                "విక్రమార్కుడు",
                "బేతాళుడు",
                "శరభయ్య",
                "బ్రహ్మరాక్షసి",
                "దేవ సారధి"
            ],
            "locations": [
                "శ్మశానం",
                "అరణ్యం",
                "స్వర్గం"
            ],
            "content": "పట్టువదలని విక్రమార్కుడు చెట్టువద్దకు తిరిగి వెళ్లి, చెట్టుపై నుంచి శవాన్నిదించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు “రాజా, నువు ఏవైనా పాపాలు చేసి, వాటి పరిహారం కోసం ఇలా శ్రమపడటం నియమంగా పెట్టుకున్నావా ఏం? ఎందుకంటే పాపాలు అలా పరిహారం కావనటానికి నిదర్శనంగా నీకు శరభయ్య క థ చెబుతాను, శ్రమతెలియకుండా విను,\" అంటూ ఇలా చెప్పసాగాడు :\nశరభయ్య అనేవాడు కోటీశ్వరుడి కొడుకు. తండ్రి అనంతరం అతను డబ్బుతో సాధించదగిన సుఖాలన్నీ తనివి తీరా అనుభవించి, సుఖాల కోసం అనంతంగా పాపాలు సైతం చేశాడు. అతను చెయ్యని అన్యాయమూ, అవలం బించని అవినీతీ లేదు. సుఖ లోలుడుగానూ, దైవభీతి లేనివాడుగానూ బతికిన శరభయ్య నడివయసు దాటి వార్ధక్యం మీదపడే వయసులో తాను గడిపిన జీవితం గురించి అమితంగా పశ్చాత్తాపపడసాగాడు. ఎంతటి అసమర్థు డైనా జీవితంలో అనేక మంచిపనులుచేసి, అంతో ఇంతో పుణ్యం సంపాదిస్తాడు. కాని వెనక్కుతిరిగి చూసుకుంటే శరభయ్యకు తాను ఒక్క మంచిపని చేసినట్టుగాని, చిన్నమెత్తు పుణ్యం సంపాదించినట్టుగాని తోచలేదు.\nఒక్కసారిగా శరభయ్య వైఖరి పూర్తిగా మారిపోయింది. అతను సుఖాలమీద విరక్తి కలిగి, తన మిగతా జీవితమంతా దానధర్మాలలోనూ, పుణ్యకార్యాలలోనూ గడపనిశ్చయించాడు.\nశరభయ్య అంటే ఎంతో దురభి ప్రాయంగలవాళ్లు అతనిలో మార్పు చూసి, అతన్ని ఒక దేవుడుగా చూడ సాగారు. అతని దానగుణం దానం పుచ్చుకునే పేదలనే ఆశ్చర్యపరచింది. అయితే అతని కొడుకులూ, భార్యా మటుకు శరభయ్యకు మతి చెడిందను కున్నారు. దానధర్మాలతో త్వరలో నే ఉన్నదంతా ఖర్చుచేస్తాడని భయపడి, వాళ్లు శరభయ్యను తమ భాగాలు పంచి ఇయ్యమన్నారు. శరభయ్య అభ్యంతరం చెప్పలేదు. తన పాపాలు పరిహారం కావా లంటే, తన సొంతడబ్బుతోనే కావాలి.\nశరభయ్య వంతు వచ్చిన ఆస్తి అంతా దానధర్మాల కింద త్వరలోనే ఖర్చు అయిపోయింది. చివరకు అతను తన ఇల్లుకూడా అమ్మేసి వీధిలో నిలబడ వలసిన పరిస్థితి వచ్చినాక, తన శేష జీవితం తీర్థయాత్రల కింద గడప నిశ్చ యించి, ఇంటినుంచి బయలుదేరాడు.\nఅతను అరణ్యమార్గంగా పోతూండగా, ఒకచోట ఒక బ్రహ్మరాక్షసి అతని దారికి అడ్డంగా నిలబడి, \"అయ్యా, నువు చూడగా ఉత్తముడిలాగా ఉన్నావు. నాకు ఒక ఉపకారం చెయ్యగలవా ?\" అని అడిగాడు.\nశరభయ్య బ్రహ్మరాక్షసిని చూసి భయపడక, ‘ ‘ఏమిటది?'' అని అడిగాడు.\n“నేను చెప్పరాని పాపాలు ఎన్నో చేసి, ఇలా బ్రహ్మరాక్షసిగా బతుకుతున్నాను. మీరు నాకు మీ పుణ్యం దానంచేసి నట్టయితే, నాకు విముక్తి కలుగుంది;\" అన్నాడు బ్రహ్మరాక్షసి.\n\"తప్పకుండా అలాగే చేస్తాను.''\nఅంటూ శరభయ్య, తనకుగల పుణ్యం యావత్తూ బ్రహ్మరాక్షసికి ధారపోశాడు.\nకాని బ్రహ్మరాక్షసి రూపం ఏమాత్రమూ మారలేదు. బ్రహ్మరాక్షసి నిరాశతో, \"మొదలు నీకు పుణ్యం ఉంటే గద నాకు ధార పో య టా ని కి?\" అని శరభయ్యను దెప్పాడు.\nఅయితే అంతలోనే ఆకాశం నుంచి దేవతావిమానం ఒకటి వారి సమీపంలో దిగింది. బ్రహ్మరాక్షసి పరమానందంతో అందులోకి ఎక్కబోయాడు. కాని దేవ సారధి బ్రహ్మరాక్షసినితోసేసి, విమానంలో శరభయ్యను ఎక్కించు కున్నాడు. బ్రహ్మరాక్షసి చూస్తుండగానే విమానం ఆకాశంలోకి లేచిపోయింది.\nబేతాళుడు ఈ కథ చెప్పి, \"రాజా, తనకున్నదంతా దానధర్మాలకింద ఖర్చు చేసిన శరభయ్యకు పుణ్యం లేకుండా ఎందుకు పోయింది ? ఆ దానధర్మాలు అతని పాపాలు పరిహారం చెయ్యటానికే సరిపోయినందువల్లనా ? లేక అతను పుణ్యం సాధించుకోవాలన్న స్వార్థంతో చేసిన దానధర్మాలు కావటంచేతనా ? ఏమైనా బ్రహ్మరాక్షసికి విముక్తి కలిగించ లేకపోయిన శరభయ్య బొందితో స్వర్గా నికి పోపటం మరింత వింత కాదా? ఈ సందేహాలకు సమాధానం తెలిసి కూడా చెప్పకపోయావో నీ తల పగిలిపోతుంది.\" అన్నాడు.\nదానికి విక్రమార్కుడు, ''శరభయ్య పుణ్యం సంపాదించుకోలే దనుకోవటం పొరపాటు. అతను తన గత జీవితం గురించి పశ్చాత్తాపపడిన క్షణం నుంచీ ఎంతో పుణ్యం సంపాదించాడు. అతనిలో ఏ కోశానా స్వార్థం లేదు. ఉన్నట్లయితే తన పిల్లల ఆస్తిని కూడా తన పుణ్యం కోసం ఖర్చు చేసేవాడే. అంతకన్న మంచి నిదర్శనం ఏమంటే, తనలాగేపాపాలుచేసి తనకన్న దారుణంగా బ్రహ్మరాక్షసి జన్మ ఎత్తిన వాడి విముక్తి కోసం తన పుణ్య మంతా ధారపోయటానికి సిద్ధపడ్డాడు. అయితే బ్రహ్మరాక్షసిలో వల్లమాలిన స్వార్ధం ఉన్నది. శరభయ్యతో పోల్చితే వాడు హీనుడు. అందుకే ఇంకొకరి పుణ్యంతో తాను బాగుపడాలనుకున్నాడు. అందుకేవాడి కోరిక తీరక, బ్రహ్మరాక్షసి గానే వుండిపోవలసి వచ్చింది. స్వార్ధం ఏ కోశానాలేని శరభయ్య కోసం దేవతలు విమానం పంపారంటే అందులో వింత ఏమీలేదు,\" అన్నాడు.\nరాజుకు ఈవిధంగా మౌనభంగం కలగ గానే, బేతాళుడు శవంతో సహామాయమై, తిరిగి చెట్టెక్కాడు. —(కల్పితం)",
            "book_page_end": 24
        },
        {
            "title": "జరగలేదు",
            "book_page_start": 25,
            "pdf_page_start": 25,
            "pdf_page_end": 25,
            "author": "పెంటకోట సోమినాయుడు",
            "genre": "నీతి కథ",
            "moral": "భవిష్యత్తు గురించి కేవలం జ్యోతిష్కులు చెప్పిన దాన్ని నమ్మి నిష్క్రియంగా ఉండకూడదు. మన చర్యలు ఫలితాలను మారుస్తాయి.",
            "keywords": [
                "జ్యోతిషం",
                "చంద్రసేనుడు",
                "యుద్ధం",
                "భవిష్యత్తు",
                "అపజయం"
            ],
            "characters": [
                "రాజు చంద్రసేనుడు",
                "జ్యోతిష్కులు",
                "మంత్రి"
            ],
            "locations": [
                "మణిపురం"
            ],
            "content": "మణిపురం రాజు చంద్రసేనుడికి జ్యోతిషంలో అమితమైన నమ్మకం. ఆయన పొరుగుదేశం మీద యుద్ధం చేయదలచి, జ్యోతిష్కులను పిలిపించి, తన భవిష్యత్తు చెప్పమన్నాడు.\nజ్యోతిష్కులు రాజు జాతకం పరిశీలించి, “మహారాజా, ఈ సంవత్సరం గ్రహగతి తమకు శత్రువుల వల్ల అపజయాన్ని సూచిస్తున్నది,” అన్నారు.\nరాజు ఎవరికీ చెప్పకుండానే తన యుద్ధప్రయత్నం మానుకున్నాడు.\nసంవత్సరం గడిచింది. మంత్రి రాజుకు జ్యోతిష్కుల మాట జ్ఞాపకం చేసి, “ మహా రాజా, మీరు జ్యోతిష్కులను ఎన్నడూ నమ్మకండి. గడచిన ఏడాది తమకు శత్రువుల వల్ల అపజయం ఉన్నదన్నారు. కాని తాము యుద్ధం చెయ్యనూ లేదు, అపజయం కలగనూ లేదు,” అన్నాడు.\nరాజుకు జ్యోతిషంలో నమ్మకం పోయింది. —పెంటకోట సోమినాయుడు.",
            "book_page_end": 25
        },
        {
            "title": "హడావుడి మనిషి",
            "book_page_start": 26,
            "pdf_page_start": 26,
            "pdf_page_end": 28,
            "author": "జొన్నలగడ్డ రామలక్ష్మి",
            "genre": "హాస్యం",
            "moral": "చిన్న పనుల గురించి కూడా అతిగా ఆందోళన పడితే, ఆ పనులు ప్రారంభించడానికి కూడా ధైర్యం చాలదు. హడావుడి అనవసరం.",
            "keywords": [
                "విద్యావతి",
                "హడావుడి",
                "ఆందోళన",
                "ఆడబడుచులు",
                "గారడీ"
            ],
            "characters": [
                "విద్యావతి",
                "విద్యావతి భర్త",
                "ఆడబడుచులు",
                "పొరుగువారు"
            ],
            "locations": [
                "గ్రామం"
            ],
            "content": "విద్యావతి బద్ధకం మనిషి కాదుగాని, తాను చేయవలసిన ప్రతిపనినీ గోరంతలు కొండంతలు చేసి చూసుకుని భయపడి పోతుంది.\nవిద్యావతి భర్త రాజుగారి కొలువులో ఉండేవాడు. ఉదయం వెళ్ళిన మనిషి మళ్ళీ రాత్రికే వచ్చేవాడు. ఆయన అలా కొలువుకు వెళ్ళగానే, ఈవిడ నాలుగిళ్ళకూ పెత్తనానికి వెళ్ళేది. ఆవిడ అంటే అందరికీ సరదా కావటంచేత, వెళ్ళిన చోటనల్లా కాసేపు కూర్చోమని బలవంత పెట్టేవారు.\n\"ఎలా కూర్చునేదమ్మా? ఆయన వచ్చే సరికి వంటచెయ్యాలి గదా! ' \"అని రాత్రికి చేయాల్సిన వంట గురించి హడావుడి పడిపోయేది.\n\"వంటకేముంది? ఇద్దరేగా మీరు?\" అని ఒకామె కూరా, ఇంకో ఆమె పచ్చడీ ఇచ్చేవారు. అయినా ఆమె తన భర్త వచ్చేలోగా అన్నం వండగలనో, లేనో అని బెంగపడిపోయి ఉండి, తన భర్త ఇంటికి వచ్చాక, ఆయన సాయంతో ఆ పని పూర్తిచేసేది.\nఎవరైనా తనని పనిసాయానికి పిలిస్తే, \"అయ్యో. ఈవేళ ఆయన బట్టలు ఉతకాలి,\" అనో, \"ఇంకా గిన్నెలు కడుక్కోలేదు,'' అనో వంకలు చెప్పేది. ఆవిడ సంగతి అందరికీ తెలియడంవల్ల ఆమెను పనిసాయం అడగడంమానేశారు.\nవిద్యావతికి ఇ ద్ద రు ఆడబడుచు లున్నారు. ఇద్దరూ పెళ్ళిళ్ళు అయి. కాపరాలు చేసుకుంటున్నారు విద్యావతి భర్తకు వాళ్ళంటే ఎంతో ఇష్టం. వాళ్ళకు వేరుశనక్కాయలూ, పేలాలూ అంటే * ఎంతో ఇష్టం. వాళ్లు ఉంటున్న ప్రాంతాలలో అవి దొరకవు.\nవిద్యావతి భర్త తన చెల్లెళ్లకోసమని ఒక బిందెడు - వేరుశనగకాయలూ, ఒక బిందెడు ధాన్యమూ కొని, “నా చెల్లెళ్లు వస్తున్నారు. వాళ్ళు వచ్చేసరికి నువు ఈ వేరుశనగ కాయలు ఒలిచి, ధాన్యమంతా పేలాలుచేసి ఉంచు. వాళ్ళు నీపనితనానికీ, అభిమానానికీ ఎంతో మెచ్చుకుంటారు. ఇప్పుడైనా ఈ పనులన్నీ చెయ్యి.\" అన్నాడు.\nఉత్తప్పుడెలాగున్నా,\nఆ మాటకు సరేనన్నదేగాని, విద్యావతి గుండెల్లో రాయిపడింది. ఆమె మనసంతా ఈ పనితోనే నిండిపోయింది. ఎవరింటికి వెళ్ళినా ఆమె, \"మా ఆడబడుచులు వచ్చేస్తున్నారు. బిందెడు వేరుశనగ కాయలు ఒలవాలి! బిందెడు ధాన్యం పేలాలు చేయాలి!\" అనసాగింది. ఆవిడ ఎవరికీ సాయపడిన మనిషి కాదుగనక ఎవరూ ఆవిడకు సాయం చెయ్యడానికి ముందుకు రాలేదు.\nప్రతిరోజూ ఈ పనులు మొదలు పెట్టాలని ఆమె అనుకునేది, కాని తీరా మొదలు పెట్టబోయేసరికి చేయాల్సినపని తలుచుకుని ఆమెగుండె అవిసిపోయేది. \"అమ్మో! ఇంత పని! మొదలుపెడితే ఎప్పటికి తెమలను?\" అనుకుని ఆమె పెత్తనాలకు వెళ్ళేది. అయితే స్థిరంగా ఎక్కడా కూర్చోలేకపోయేది. రానున్న ఆడబడచులనూ, తాను చేయాల్సిన పనుల్నీ తలుచుకుని ఎంతో ఆరాటపడేది.\nఆడబడుచులు రావడానికింకా పది రోజులున్నదనగా విద్యావతి పెత్తనాలకు వెళ్లడం మానేసింది. ఆవిడకు, పాపం, ఎన్ని పనులున్నాయో. ఏమిటో అని అందరూ జాలిపడ్డారు. ఆవిడ లేకపోతే కొంతమందికి కాలక్షేపం కాదు; వాళ్లు ఆవిణ్ణి పిలవడానికి వెళ్ళారు, అయితే విద్యాపతి చాలా హడవుడిగా ఉన్నట్టు కనబడుతూ, వాళ్ళను గుమ్మంలోనే పలకరించి పంపేసింది.\nఒకరోజు మధ్యాన్నం గారడీవాడు వచ్చాడు. వీధిలోని ఆడవాళ్ళంతా వాడి ప్రదర్శన చూశారు గాని. విద్యావతి చాయలకు రా లే దు; \"మా ఆడబడుచులు వస్తున్నారు. చాలా పనులున్నాయి.'' అన్నదామె.\nఇదేవిధంగా, కాశీ నుంచి గాజులవాడు వచ్చినా కంచి నుంచి పట్టుచీరలవాడు వచ్చినా, చూడడానికిగాని, బేరాలాడ డానికిగాని విద్యావతి బయటకు రాలేదు; తన ఆడబడుచులు వచ్చేస్తున్నారనీ, తనకు క్షణం తీరికలేదనీ అందరికీ చెప్పేసింది. ఆవిడ ముఖంలోని గాభరా చూసి, ఆవిడ ఆడబడుచులు చాలా గడుగ్గాయిలై ఉంటారని ఆడవాళ్ళందరూ అనుకున్నారు. ఆ విధంగా విద్యావతి ఆడబడుచులను చూడాలన్న కుతూ హలం కలిగి, అందరూ ఆ ఆడబడుచుల రాకకోసం ఎదురు చూడసాగారు.\nఆఖరికి విద్యావతి ఆడబడుచులు రానేవచ్చారు. వాళ్ళు విద్యాపతితో ఎలా మసులుతారో చూడ్డంకోసమని ఆ రోజు మధ్యాన్నమే ఆ వీధిలోని ఆడవాళ్ళంతా విద్యావతి ఇంటికి వెళ్ళి, అక్కడి దృశ్యం చూసి నిర్ఘాంతపోయారు.\nవిద్యావతి ఆడబడుచులలో ఒకామె వేరు శనగకాయలు ఒలుస్తున్నది. రెండో ఆమె పేలాలు వేయిస్తున్నది, విద్యావతి 'హడావుడిగా అటూ, ఇటూ తిరుగుతున్నది.\nచూడవచ్చినవారిలో ఒకామె బుగ్గలు నొక్కుకుని, \"అయ్యో, ఈమాత్రానికేనా, తల్లీ, ఇన్నిరోజులూ గుమ్మంకదిలి బయటికిరాలేదు?\" అన్నది.\n\"పని తలుచుకుంటే నాకు కాళ్లూ చేతులూ ఆడవు. అందుకే ఇన్నాళ్ళూ బయటికి రాలేకపోయాను.'' అన్నది విద్యావతి.\n\"మా వదిన ఉత్త హడావుడిమనిషి లెండి.\" అన్నారు విషయమంతా విన్న ఆడబడుచులిద్దరూ నవ్వుతూ.",
            "book_page_end": 28
        },
        {
            "title": "తీరిన బాకీ",
            "book_page_start": 29,
            "pdf_page_start": 29,
            "pdf_page_end": 29,
            "author": "చెల్లూరి సీతారాజేశ్వరరావు",
            "genre": "నీతి కథ",
            "moral": "మోసగించడానికి ప్రయత్నించిన వ్యక్తిని మరొక మోసగాడు బ్లాక్ మెయిల్ చేయవచ్చు.",
            "keywords": [
                "బాకీ",
                "అప్పు",
                "మోసం",
                "గణపతి",
                "శివయ్య"
            ],
            "characters": [
                "శివయ్య",
                "వెంకటాద్రి",
                "గణపతి",
                "శివయ్య భార్య"
            ],
            "locations": [
                "సంత"
            ],
            "content": "ఒకసారి సంతలో శివయ్య మేకను కొనటానికి వెంకటాద్రి వద్ద పదివరహాలు అప్పు తీసు కున్నాడు. అది కాస్తా చచ్చిపోయింది. శివయ్యకు బాకీ తీర్చాలనిపించలేదు.. బాకీ కోసం వెంకటాద్రి ఇంటికి వస్తే శివయ్య భార్య ఇంట్లో లేదని చెప్పసాగింది.\nఇంటి కెదురుగా ఉన్న గణపతి అనేవాడు, “ఇంట్లో ఉండే లేడని చెప్పిస్తున్నావని వెంకటాద్రితో చెబుతానుండు,” అని బెరిరించాడు. శివయ్య వాడికి ఒక వరహా లంచం పెట్టి నోరు మూయించాడు. కాని గణపతి అంతటితో ఊరుకోక చాలాసార్లు బెదిరించి, వరహాలు పుచ్చుకున్నాడు.\nఒకసారి హఠాత్తుగా వెంకటాద్రి శివయ్యకు ఎదురయాడు. “మీ బాకీ త్వరలో ఇచ్చేస్తాను లెండి,\" అన్నాడు శివయ్య.\n\" గణపతి వసూలుచేసి పెట్టాడు లెండి. మీరు ఇయ్యనక్కర్లేదు,” అన్నాడు వెంకటాద్రి. — చెల్లూరి సీతారాజేశ్వరరావు.",
            "book_page_end": 29
        },
        {
            "title": "పనికిమాలిన మంత్రి",
            "book_page_start": 30,
            "pdf_page_start": 30,
            "pdf_page_end": 32,
            "author": "కలువకొలను సదానంద",
            "genre": "రాజకీయ నీతి కథ",
            "moral": "మూర్ఖుల సలహాలు పాటించే రాజు తన రాజగౌరవాన్ని పోగొట్టుకుంటాడు.",
            "keywords": [
                "మంత్రి",
                "రాజు",
                "రంజనుడు",
                "భంజనుడు",
                "కల",
                "రాజద్రోహం"
            ],
            "characters": [
                "రాజు (తెలివిలేని)",
                "రంజనుడు",
                "భంజనుడు",
                "గవాక్షుడు",
                "రాజకుమార్తె"
            ],
            "locations": [
                "రాజ్యం",
                "సభ"
            ],
            "content": "ఒక తెలివిలేని రాజు వద్ద ఇద్దరు మంత్రు లుండేవారు. వారిలో రంజనుడు వివేకం గలవాడు. భంజనుడు పరమమూర్ఖుడు. ఈ భంజనుడు త న లాగే మూర్ఖుడు కావటంచేత, రాజు అతని సలహాలనే అధికంగా పాటించేవాడు. అందువల్ల ప్రజలకు అనేక అనర్థాలు సంభవించేవి. వీటినుంచి ఎలా బయట పడాలా అని వాళ్లు ఆలోచించేవాళ్లు.\nగవాక్షుడు అనే యువకుడికి ఒక ఆలోచన తట్టింది. వాడు తనకూ, రాజ కుమార్తెకూ పెళ్లి అయినట్టు కలవచ్చిం దని కనిపించినవారందరికి చెప్పసాగాడు. ఇది రాజుగారిదాకా వెళ్లింది. రాజు గవాక్షుణ్ణి పిలిచి, \"నువ్వు మా కూతురిని పెళ్లాడినట్టు నీకు కల వచ్చిందని అంద రికీ చెబుతున్నావుట, నిజమేనా ?'' అని అడిగాడు.\n“మహారాజా, రెండూ నిజమే! నాకు కల వచ్చినమాట నిజమే. నేను ఆ సంగతి అందరికీ చెప్పినమాటా నిజమే. కలలోనే కానియ్యండి, రాజు గారి అల్లుడు కావటం గొప్పే కదా!'' అన్నాడు గవాక్షుడు. రాజు తన మంత్రులను సలహా అడిగాడు.\n\"మహారాజా, వాడికి రాజకుమార్తెను పెళ్ళాడినట్టు కల రావటం తప్పు కాదు. కాని దాన్ని గురించి వాడు అందరికీ చెప్పి నందుకు త గిన వి ధం గా శిక్షించ వలసిందే!\" అన్నాడు రంజనుడు.\n\"ఇలాటి సామాన్యుడు రాజుగారికి తెలియకుండా రాజకుమార్తెను పెళ్లి ఆడటం గొప్ప రాజద్రోహం! వీణ్ణి ఉరి తీయవలసిందే!'' అన్నాడు భంజనుడు.\nవెంటనే గ వాక్షుడి విచారణకు బహిరంగ సభ ఏర్పాటయింది. అతని నేరం తెలిసి, విచారణ చూడటానికి జనం తండోపతండాలుగా వచ్చారు.\nగవాక్షుడు తనకు కల వచ్చినమాట నిజమేనని అందరిముందూ ఒప్పుకున్న మీదట రాజు, ''కలలో రాకుమారిని పెళ్ళాడటానికి నీ కెన్ని గుండెలు?\" అని గద్దించాడు,\n\"మహా ప్రభువులు మన్నించాలి ! ఇందులోనే నా తప్పేమీ లేదు. రాకుమారి గారి పాదరక్షలు తుడవటానికైనా పనికి రానని నాకు తెలుసు. నేను వద్దో అని ఎంత మొత్తుకుంటున్నా వినిపించుకో కుండా మన పొరుగుదేశపు రాజు భల్లూక వర్మ నాకూ, రాజకుమార్తెకూ పెళ్ళి జరిపించాడు,'' అన్నాడు గవాక్షుడు.\nఈ మాట వినగానే రాజు మండిపడి. \"ఈ భల్లూకవర్మకు అంత కండ కావరమా? వాడి మదం అణచవలసిందే! ఏమంటావు రంజన మంత్రి?\" అన్నాడు.\n“మహారాజా, అది కలే గదా ? అకారణంగా పొరుగురాజుతో వివాదం పెట్టుకోవటం రాజ్యానికి క్షేమంకాదు. రాజగౌరవానికి భంగం కలిగించిన ఈ గ వా క్షు ణ్ణి శిక్షించటం వరకే మన కర్తవ్యం,'' అన్నాడు రంజనుడు.\n“నువ్వేమంటావు, భంజన మంత్రి?\" అన్నాడు రాజు.\nరంజన, భంజన మంత్రుల ఎదుటే మిమ్మల్ని సంహరించాడు. అప్పుడు రంజన మంత్రి తమ మీదగల విశ్వాసంతో, 'దేవుడిలాటి మహారాజేపోతే నేను బతికి ఏం ప్రయోజనం? ' అని క త్తితో పొడుచుకుని ఆ త్మ హ త్య చేసుకున్నారు.'' అన్నాడు.\nఈ మాట విని రాజు సంతోషంతో రంజన మంత్రిని కౌగిలించుకుని, “అప్పుడు భంజ న మంత్రి ఏం చేస్తున్నాడు ?\" అని అడిగాడు.\nగవాక్షుడు కంట తడిపెట్టుకుంటూ, “ప్రజలంతా మీ కోసం ఏడుస్తూంటే, భంజనమంత్రిగారు, 'శరణు! శరణు!' అంటూ భల్లూకవర్మ కాళ్లపైన పడ్డారు. వారిని భల్లూకవర్మ తన మంత్రిగా పెట్టుకున్నాడు. భంజన మంత్రిగారు భల్లూకవర్మకు జేజేలు పలికారు,'' అన్నాడు.\nరాజు కళ్లు కోపంతో ఎరుపెక్కాయి. “ఇంత వి శ్వా స ఘా త కు డా ఈ భంజనుడు? శిరశ్ఛేదమే వీడికి తగిన శిక్ష!\" అన్నాడాయన.\n“శివశివా!'' అన్నాడు రంజనుడు.\n“నువ్వేమంటావు భంజన మంత్రీ?\" అన్నాడు రాజు అలవాటు చొప్పున .\nరాజుగారి మూర్ఖత్వం ఎలాటిదో తెలిసిన భంజనుడు నిలువునా వొణికి పోతూ, ''మహాప్రభూ, కనికరించండి! బతికుంటే బలుసాకు తినవచ్చు. తమరు అనుమతిస్తే, రాజ్యం విడిచి పోతాను,'' అన్నాడు.\nఆ రోజే భంజనుడు దేశం విడిచి పోయాడు. అతను సభ నుంచి వెళ్లి పోగానే రాజు, ''ఈ గవాక్షుడికి ఏదైనా బహుమానం ఇద్దామనుకుంటున్నాను. ఏమంటావు. రంజన మంత్రీ ?'' అని అడిగాడు.\n\"వచ్చిన అపవాదు రానే వచ్చింది. అమ్మాయిగారిని ఇతనికిచ్చి చెయ్యండి! \" అన్నాడు రంజనుడు, గవాక్షుడి పట్ల కృతజ్ఞతతో.",
            "book_page_end": 32
        },
        {
            "title": "జయాపజయాలు",
            "book_page_start": 34,
            "pdf_page_start": 34,
            "pdf_page_end": 34,
            "author": "వల్లూరి బాబూరావు",
            "genre": "తాత్విక కథ",
            "moral": "ప్రపంచాన్ని జయించడానికి ప్రయత్నించే ముందు, మనిషి తన కోపాన్ని, ఆత్మనిగ్రహాన్ని జయించాలి.",
            "keywords": [
                "కీర్తివర్మ",
                "రాజర్షి",
                "కోపం",
                "విజయం",
                "ఆత్మనిగ్రహం"
            ],
            "characters": [
                "కీర్తివర్మ (రాజు)",
                "రాజర్షి",
                "మంత్రి"
            ],
            "locations": [
                "రాజర్షి ఆశ్రమం"
            ],
            "content": "కీర్తివర్మకు ప్రపంచాన్ని యావత్తూ జయించాలన్న కోరిక కలిగింది. రాజు బుద్ధిమార్చటం తన వల్ల కాదని తెలిసి మంత్రి, \" తమ కులగురువైన రాజర్షి సలహా తీసుకోండి,” అని హెచ్చరించాడు.\nరాజర్షి ఆశ్రమానికి వెళ్ళి కీర్తివర్మ తన కోరికను ఆయనకు విన్నవించాడు.\n“ రాజా, నువు కోపాన్ని పూర్తిగా వశం చేసుకుంటే తప్పక ప్రపంచాన్ని జయించగలవు. కోపాన్ని పూర్తిగా జయించి వచ్చి నాకు కనబడు, ప్రపంచాన్ని జయించే మార్గం చెబుతాను,” అన్నాడు రాజర్షి.\nపదిహేను రోజుల అనంతరం కీర్తివర్మ మళ్ళీ రాజర్షిని కలుసుకుని, 'స్వామీ, కోపాన్ని జయించాను. ప్రపంచాన్ని జయించే మార్గం చెప్పండి,” అన్నాడు.\n\"రాజా, నువు కోపాన్ని జయించలేవనే ధైర్యంతో అలా అన్నాను గాని, నిజంగా ప్రపంచాన్ని జయించే మార్గం నాకు తెలీదు,” అన్నాడు రాజర్షి.\nకీర్తివర్మ మండిపడి, కత్తి దూసి, “నాతో వేళాకోళమా?” అని రంకె పెట్టాడు.\n\" ఆగు, రాజా ! కోపాన్నే జయించలేవు, ప్రపంచాన్ని జయించగలవా?\" అన్నాడు రాజర్షి. — వల్లూరి బాబూరావు.",
            "book_page_end": 34
        },
        {
            "title": "దశావతారాలు",
            "book_page_start": 35,
            "pdf_page_start": 35,
            "pdf_page_end": 38,
            "author": "చందమామ బృందం",
            "genre": "పురాణం",
            "moral": "ధర్మ సంస్థాపన కోసం, దుష్ట శిక్షణ కోసం భగవంతుడు వివిధ అవతారాలు ఎత్తుతాడు.",
            "keywords": [
                "విష్ణువు",
                "అవతారాలు",
                "మత్స్యం",
                "రాముడు",
                "కృష్ణుడు"
            ],
            "characters": [
                "విష్ణువు",
                "మనువు",
                "హిరణ్యాక్షుడు",
                "ప్రహ్లాదుడు",
                "బలి",
                "పరశురాముడు",
                "బుద్ధుడు"
            ],
            "locations": [
                "సముద్రం",
                "స్వర్గం",
                "పాతాళం",
                "భూమి"
            ],
            "content": "పరమాత్మ త్రిమూర్తుల రూపంలో సృష్టి స్థితి లయాలు చేస్తాడు. బ్రహ్మగా ప్రపంచాన్ని సృష్టి స్తాడు; విష్ణువుగా దాన్ని పోషిస్తాడు; శివుడుగా ప్రపంచాన్ని లయంచేసి, నూత న సృష్టికి అవకాశం కలిగిస్తాడు. జగత్పరిణామం కొనసాగ గలందులకు విష్ణువు ఆప్పుడప్పుడూ అవతారాలు ఎత్తుతాడు. ఒకసారి ప్రళయం వచ్చి, ప్రపంచం ముణిగిపోయినప్పుడు, విష్ణువు మత్స్యావతారం ఎత్తి మనువునూ, సప్తర్షులనూ, ఇతర ప్రాణు లనూ కాపాడటానికి వారెక్కిన పడవను హిమాలయ శిఖరానికి చేర్చాడు. మనువు ప్రాణులను పునస్సృష్టి చేశాడు.\nఒక రాక్షసుడు వేదాలను దొంగిలించి సముద్రంలో దాక్కుంటే, మత్స్యావ తారుడు ఆ రాక్షసుణ్ణి చంపి, వేదాలను మనువుకు ఇచ్చాడు.\nమరొకసారి హిరణ్యాక్షుడు అనే దాసవుడు భూమిని చుట్టచుట్టి, సము ద్రంలో ముంచేశాడు. అప్పుడు విష్ణువు వరాహావతారమెత్తి, దానవుణ్ణి చంపి, భూదేవిని జలం నుంచి ఉద్ధరించాడు.\nమందర పర్వతాన్ని కవ్వంగానూ, సర్ప రాజు వాసుకిని తాడుగానూ చేసి, అమృతం కోసం దేవతలూ, దానవులూ సముద్రాన్ని మధించనారంభించితే, మందర పర్వతం నీటిలో ముణిగి పోసాగింది. అప్పుడు విష్ణువు కూర్మావ తారం ఎత్తి, ఆ పర్వతాన్ని తన వీపుపై తేలి ఉండేటట్టు చేశాడు.\nహిరణ్యాక్షుడి తమ్ముడు హిరణ్య కశిపుడు విష్ణు ద్వేషి. కాని అతని కొడుకు ప్రహ్లాదుడు గొప్ప విష్ణు భక్తుడు. విష్ణువు అంతటా ఉన్నాడని ప్రహ్లాదుడు అంటే, అది అబద్ధమని చూపటానికి ఒక స్తంభాన్ని హిరణ్యకశిపుడు విరగ తన్నాడు. ఆ స్తంభంలోంచి విష్ణువు నరసింహ రూపంలో అవతరించి హిరణ్యకశిపుణ్ణి చంపాడు.\nప్రహ్లాదుడి మనమడు బలి మూడు లోకాలనూ జయించి, స్వర్గంలో దేవతలకు చోటు లేకుండా చేశాడు. అయితే అతను మహాదాత; ఎవరేది కోరినా ఇచ్చేవాడు. విష్ణువు మరుగుజ్జు బ్రాహ్మణ రూపంలో వెళ్ళి, బలిని మూడడుగుల మేర కోరాడు. బలి ఇచ్చాడు. వామనుడు ఒక అడుగుతో భూమినీ, ఇంకో అడుగుతో ఆకాశాన్నీ 'ఆక్రమించి, మూడో అడుగుకు చోటు లేక, బలి నెత్తిన కాలుపెట్టి, పాతాళానికి తొక్కేశాడు.\nఒకప్పుడు క్షత్రియులు మదగర్వితులై మునులనూ, ఋషులనూ పీడించ సాగారు. అప్పుడు విష్ణువు పరశు రాము డనే ఋషి కుమారుడుగా పుట్టి, ఇరవై ఒక్కమారు క్షత్రియులను హతమార్చాడు.\nతరవాత రాముడు అవతరించి, ప్రజలకు ఆదర్శ పురుషుడుగా జీవించాడు. పితృవాక్యపరిపాలనా, భాతృప్రేమా, ఆదర్శ రాజ్యపాలనా రాముడి ప్రత్యేక గుణాలు. అతను మహావీరుడు కూడా.\nవిష్ణువు బుద్ధుడుగా అవతరించి, ప్రజలకు ముక్తిమార్గమూ, అహింసా బోధించాడు. జీవితంలో సంప్రాప్త మయే రకరకాల కష్టాలను ఎలా అధిగ మించాతో బుద్ధుడు చెప్పాడు.\nతరవాత విష్ణువు కృష్ణావతారమెత్తి, అనృతానికి అపజయమూ, సత్యానికి జయమూ సాధించాడు. అతను అర్జునుడికి చెప్పిన గీతాబోధ అందరికీ మార్గదర్శకమైనది.\nమానవులలో ఇంకా పైశాచిక ప్రవృత్తి నశించలేదు. విష్ణువు కల్కిగా అవతార మెత్తి, మానవులలోని దుష్టశక్తులను నిర్మూలించి, భూమి మీద ఆదర్శ జీవితం నెలకొల్పుతాడు.",
            "book_page_end": 38
        },
        {
            "title": "రాజ్యక్షేమం",
            "book_page_start": 39,
            "pdf_page_start": 39,
            "pdf_page_end": 40,
            "author": "రాంబాబు",
            "genre": "నీతి కథ",
            "moral": "రాజ్య క్షేమానికి దోహదపడే జ్ఞానం, నిజమైన పరిపాలనా నైపుణ్యమే సర్వోత్తమం.",
            "keywords": [
                "రాజ్యక్షేమం",
                "రూపవతి",
                "సుధీరుడు",
                "మద్యం",
                "రాజనీతి"
            ],
            "characters": [
                "సూర్యవర్మ (రాజు)",
                "రూపవతి",
                "అజయుడు",
                "విజయుడు",
                "సుధీరుడు"
            ],
            "locations": [
                "కాశీరాజ్యం"
            ],
            "content": "కాశీరాజ్యాన్ని పాలించిన సూర్యవర్మకు లేక లేక ఒక ఆడపిల్ల కలిగింది. ఆమెకు రూపవతి అని పేరు పెట్టి, ఎంతో గారా బంగా పెంచి, పెద్ద చేశారు. ఆమెకు యుక్తవయసు వచ్చినాక రాజు ఆమె పెళ్ళి గురించి ఆలోచించాడు. రాజు బంధువర్గంలో రూపవతిని పెళ్ళాడ దగిన యువకులు ముగ్గురున్నారు. వారి పేర్లు అజయుడూ, విజయుడూ, సుధీ రుడూనూ.\nముగ్గురూ రూపవతిని పెళ్ళాడాలన్న కోరికను రాజుకు తెలిపారు.\nసూర్యవర్మ ఆ ముగ్గురినీ పిలిపించి, ''మీరు ముగ్గురూ ఒక ఏడాది పాటు దేశాటన చేసి, రాజ్యక్షేమం కోసం ఉపయోగపడే విద్యలు నేర్చుకురండి. మీలో ఎవరి విద్య గొప్పదని నాకు తోస్తే వారికి రూపవతిని ఇచ్చి పెళ్ళి చేస్తాను,\" అన్నాడు.\nముగ్గురూ ఎవరిదారినవారు దేశ సంచారం బయలుదేరి, ఏడాది పూర్తి కాగానే తిరిగి వచ్చారు. రాజు ఒక్కొక్క రిని విడివిడిగా పిలిపించి, “నువు ఏ విద్య నేర్చుకువచ్చావు?\" అని అడిగాడు.\nఅజయుడు రాజుతో, \"నేనొక అద్భుత మైన మంత్రం నేర్చుకున్నాను. ఆ మంత్రం జపిస్తే పెద్ద భూకంపం సంభవిస్తుంది. శత్రువులు మన మీదికి దండెత్తి వచ్చినప్పుడు అది మనకు బాగా ఉపయోగపడుతుంది,” అన్నాడు.\n\"అవసరం తీరినాక భూకంపాన్ని ఆపటానికి మంత్రాన్ని ఎలా ఉపసంహ రించాలి?\" అని రాజు అడిగాడు.\nఅజయుడు తెల్లమొహం వేసి, తనకు తెలియదన్నాడు.\nవిజయుడు కూడా తాను ఒక అపూర్వ మంత్రాన్ని నేర్చుకువచ్చానన్నాడు. దాన్ని చదివితే అంతులేని వానలు కురిసి, నదులు పొంగి, జలప్రళయం వస్తుందట.\n\"దాన్ని ఉపసంహరించాలంటే ఏం చేయాలి?\" అని రాజు అడిగితే, తనకు తెలియదన్నాడు విజయుడు.\nసుధీరుడు ఏ అపూర్వవిద్యా నేర్చుకో లేదు, కాని ఒక విషయం తెసులుకున్నా నన్నాడు. అదేమిటంటే: సూర్యవర్మ పరిపాలనలో ఎన్నో లోపాలున్నాయి, ప్రజలు వాటిని గురించి చెప్పుకుంటు న్నారు. దేశం బాగుపడటానికి తాను కొన్ని సలహాలిస్తానన్నాడు సుధీరుడు.\nసూర్యవర్మ ఈ మాటకు మండిపడి, సుధీరుణ్ణి కారాగృహంలో పెట్టించాడు. తరవాత ఆయన అజయుణ్ణి, విజయు పిలిచి, \"మీరు సంపాదించిన విద్యలు అద్భుతమైనవి. మీ ఇద్దరిలో ఒకర్ని రూపవతి ఎంచుకుంటుంది,” అని, తనతో పాటు మద్యం తాగమని ఆహ్వానించాడు.\nతమ ముందుంచిన మద్యాన్ని తాగు తూనే అజయ విజయులిద్దరూ చచ్చి పడిపోయారు. మద్యంలో విషం ఉన్నది. ఇదంతా చూస్తున్న మంత్రి, \"మహా రాజా, ఏమిటీ దారుణం?\" అన్నాడు.\n\"రాజ్య క్షేమానికి అనుకూలించే విద్యలు నేర్చుకు రమ్మంటే వీళ్ళిద్దరూ, హిరణ్యాక్ష, హిరణ్యకశిపులకన్న కూడా దారుణంగా ప్రపంచ సంక్షోభం కలిగించ గల విద్యలు నేర్చుకుని వచ్చారు. వీళ్లను నిర్మూలించటం కన్న లోకానికి ఉప కారం లేదు,\" అన్నాడు రాజు.\nఆయన ఖైదు నుంచి సుధీరుణ్ణి పిలిపించి, నువు చెప్పినది నిజమే. నా పరిపాలనలో చాలా అవకతవకలు న్నాయి. వాటిని గురించి తెలుసుకుందా మనే మిమ్మల్ని ముగ్గుర్నీ దేశాటనకు పంపాను. నువు పరిపాలన బాగు చేసే మార్గాలు చెప్పావంటే రాజ్యాన్ని పాలించ టానికి అర్హుడివన్నమాటే నీకే రూపవతిని ఇచ్చి పెళ్ళి చేస్తాను.\" అన్నాడు.\nతరవాత రూప వ తికీ సుధీరుడికీ వైభవంగా పెళ్ళి జరిగింది.",
            "book_page_end": 40
        },
        {
            "title": "స్నేహంలో మోసం",
            "book_page_start": 41,
            "pdf_page_start": 41,
            "pdf_page_end": 41,
            "author": "ఎస్. షాఫీ",
            "genre": "నీతి కథ",
            "moral": "మోసం చేసేవారు తమ అబద్ధాన్ని దాచలేక, చివరకు తమ నోటితోనే నిజం బయటపెట్టుకుంటారు.",
            "keywords": [
                "స్నేహం",
                "మోసం",
                "అప్పు",
                "మునసబు",
                "సాక్ష్యం"
            ],
            "characters": [
                "రామయ్యా",
                "భీమయ్యా",
                "మునసబు"
            ],
            "locations": [
                "గ్రామం"
            ],
            "content": "రామయ్యా, భీమయ్యా స్నేహితులు. ఇద్దరి సంపాదనా సమానమే అయినా, భీమయ్యకు ఉన్న తృప్తి రామయ్యకు ఉండేది కాదు. ఒకసారి భీమయ్య రామయ్యకు పదిరూపాయలిచ్చి, దాచమన్నాడు.\nఒక ఏడాది గడిచినాక డబ్బు అవసరమై, భీమయ్య రామయ్యను తన డబ్బు తనకియ్య మన్నాడు. భీమయ్య తనకు డబ్బు ఇచ్చినప్పుడు ఎవరూ సాక్ష్యం లేరు గదా అని రామయ్య, \" నువు నాకు డబ్బు ఇచ్చినట్టు జ్ఞాపకం లేదు. సాక్షులుంటే పిలు,” అన్నాడు.\nరామయ్య దుర్బుద్ధి గ్రహించి భీమయ్య గ్రామముననబు దగ్గిర ఫిర్యాదు చేశాడు. మునసబు పిలిపించి అడిగితే. భీమయ్య తనకు డబ్బు ఇయ్యలేదన్నాడు.\n\"భీమయ్య నీకు డబ్బు ఇస్తుండగా చూసినవారు ఇరవై మంది ఉన్నారు,” అన్నాడు మునసబు.\nరామయ్య తబ్బిబ్బయి, \"అదేమిటండీ? నేను భీమయ్య వద్ద డబ్బు తీసుకున్నప్పుడు అక్కడ ఎవరూ లేరే!\" అన్నాడు, తన మోసం తానే బయట పెట్టుకుంటూ. —ఎస్. షాఫీ.",
            "book_page_end": 41
        },
        {
            "title": "తల్లిమనసు",
            "book_page_start": 42,
            "pdf_page_start": 42,
            "pdf_page_end": 44,
            "author": "ఎమ్. వి. వి. సత్యనారాయణ",
            "genre": "కుటుంబ కథ",
            "moral": "కుటుంబ శ్రేయస్సు కోసం, తల్లిదండ్రులు చేసే త్యాగాలు లేదా తీసుకునే కఠిన నిర్ణయాలు ఇతరులకు తప్పుగా కనిపించవచ్చు.",
            "keywords": [
                "తల్లి ప్రేమ",
                "పేదరికం",
                "అవమానం",
                "సంక్రాంతి",
                "త్యాగం"
            ],
            "characters": [
                "కాంతం",
                "సుందరయ్య (భర్త)",
                "కాంతం తల్లిదండ్రులు",
                "కాంతం అక్కలు"
            ],
            "locations": [
                "కాంతం పుట్టిల్లు"
            ],
            "content": "కాంతాన్నీ, ఆమె భర్తనీ సంక్రాంతికి రమ్మని ఆమె తండ్రి కబురుచేశాడు. కాంతం భర్తకు ఉద్యోగంలో తీరిక దొరకక వెళ్ళలేకపోయాడు. కాంతం ఒక్కతే పెళ్లి అయిన నాలుగేళ్ళకు పుట్టింటికి బయలుదేరింది.\nకాంతం భర్త సుందరయ్య పేదవాడు. కాంతం అక్కలందరూ ధనికు అను చేసుకున్నారు. పెళ్లి అయాక మొదటి సారిగా పుట్టింటికి పోతున్నది గనక, కాంతం తన తండ్రికి ఒక పంచే, తల్లికి ఒక రవికెగుడ్డా కొన్నది.\nఆమె పుట్టింటికి రాగానే తల్లి ఎదురుగా వచ్చి కౌగలించుకో లేదు, \"రా ! ఇదేనా రావడం ?'' అని తన పని తాను చూసు కున్నది. ఆమె అక్షలు తల్లి చుట్టూచేరి, తమ పట్నాల విశేషాలు చెబుతున్నారు. వాళ్లు కాంతాన్ని చూసి, 'ఏమే, కాంతం? మీ ఆయన సంపాదన ఏమైనా పెరిగిందా? లేక నిన్ను పస్తులుంచుతున్నాడా?' అని నవ్వారు.\nకాంతం మనస్సు చివుక్కుమన్నది. కాని చిరునవ్వు తెచ్చిపెట్టుకుని, వాళ్ళ ప్రశ్నలకు జవాబులు చెప్పి, కాళ్ళు కడుక్కుని కూర్చున్నది. ఇది తన పుట్టిల్లు. ఇక్కడ తాను అభిమానం తెచ్చు కోవటంలో అర్థం లేదని కాంతం అను కున్నది.\nభోజనాల దగ్గిర కాంతం అక్కలు స్వతంత్రంగా లడ్డూల లాంటి పిండి వంటలు అడిగి అదనంగా వేయించుకుని తిన్నారు. కాంతం అంత స్వతంత్రంగా అడగలేకపోయింది. అడగకపోవటమే మేలయింది. ఎందుకంటే ఆమె తల్లి తన పెద్దకూతుళ్ళకు లడ్డూలు మారు వడ్డించేటప్పుడు, \"నీక్కూ డా వడ్డిం చనా? '' అని కాంతాన్ని, మాటవరసగా అడగనైనాలేదు.\nరాత్రి కాంతం అక్కలందరికీ పడుకునేటందుకు మంచాలు అమరాయి, కాని కాంతం కొంగు పరుచుకుని, నేల మీదనే నిద్రపోయింది.\nభోగినాడు అందరూ తలంట్లు పోసు కున్నాక కాంతం నురుగు అయిపోయిన కుంకుడు పులుసుతో తానుకూడా తలంటి పోసుకున్నాననిపించుకున్నది.\nతరవాత ఆమె తన తండ్రి కోసం తెచ్చిన పంచెను సంచీలోంచి పైకి తీసి, ఇతరులకు కనపడకుండా తండ్రికి ఇచ్చి. \" నాన్నా, నీ కోసం తెచ్చాను,\" అని ఇచ్చింది.\nకాంతం తండ్రి మాటా పలు కూ లేకుండా దాన్ని తీసుకుని, దండెంమీద విసురుగా వేసి, \" నువ్వింకా భోజనం చెయ్యలేదా? అందరూ భోజనాలకు కూర్చున్నట్లున్నారు. నువు కూడా వెళ్లి భోజనం చెయ్యి,'' అంటూ గబగబా బయటికి వెళ్లిపోయాడు.\nకాంతం నిరాశగా దండెం కేసి చూస్తూ నిలబడి ఉండగా, ఆమె తల్లి అటుగా వచ్చింది. ఆమె కోసం తాను తెచ్చిన రవికను ఆమె కిద్దామనుకుంటూండగా, కాంతానికి తల్లి చేతిలో పట్టుచీర కన బడింది. కాంతం తల్లి తన పెట్టెతెరిచి, ఆ పట్టుచీరను అందులో భద్రంగా దాచుకున్నది.\n\" అమ్మా, నీ కోసం తెచ్చాను! \" అంటూ కాంతం ఆమె చేతిలో రవికగుడ్డ పెట్టింది. తల్లి దాన్ని అందుకుని, దాని కేసి చూడకుండా, దండెం మీద పడేటట్టు విసిరింది. తరవాత తన తల్లి, తాను తెచ్చిన రవిక గుడ్డను చాకలిమనిషికి ఇయ్యడమూ, తండ్రికోసం తెచ్చిన పంచెను ఇంకెవరికో ఇయ్యడమూ కాంతం గమనించింది.\nఆ ఇంట్లో. తాను పూర్తిగా పరాయి దాన్నయిపోయానన్న భావం కాంతానికి బలంగా కలిగింది.\nఆమె అక్కడ నిలవలేక, పండగ అయిన మర్నాడే తల్లి దండ్రుల దగ్గిరా, అక్కల దగ్గిరా సెలవుపుచ్చుకుని, తన ఊరికి బయలుదేరింది.\nతన భర్తను చూడగానే ఆమెకు దుఃఖం కట్టలు తెంచుకున్నది. ఆమె ఏడుస్తూనే తన భర్తతో తనకు పుట్టింట జరిగిన అవమానం గురించి వివరంగా చెప్పింది.\nసుందరయ్య మాట మార్చి కాంతాన్ని ఓదార్చుతూ, ఆమె తె చ్చి న మూ ట విప్పాడు. అందులో కాంతం బట్టల అడుగున ఒక పట్టుచీరా, డబ్బా లో లడ్డూలూ, ఒక చీటీ ఉన్నాయి. ఆ చీటీలో ఇలా ఉన్నది :\n\" కాంతం, నన్ను క్షమించు, తల్లీ! నాలుగేళ్ళుగా మాకు పంటల మీద ఆదాయం లేదు. నీ అక్కలు తమ భర్త లకు తెలియకుండా మా కుటుంబాన్ని పోషిస్తున్నారు. నిన్ను నీ అక్కలతో సమంగా ఆదరిస్తే మాకు ఉన్న ఆధారం కాస్తా పోవచ్చునని భయపడ్డాం. నువు ఏమీలేని స్థితిలో కూడా నాకూ, మీనాన్నకూ బట్టలు తెచ్చావంటే అది నీ మంచితనం! కాని నీ అక్కల సంతృప్తి కోసం వాటిని ఎవరికో ఇచ్చినట్టు నటించాం. నీ అక్షలు వెళ్లిపోగానే వాళ్ళు వాటిని మాకు తిరిగి ఇస్తారు. ఎక్కడ ఉన్నా మీ రిద్దరూ క్షేమంగా ఉండటమే. నే కోరే ది —— మీ అమ్మ.\"",
            "book_page_end": 44
        },
        {
            "title": "దొరికిన దొంగ",
            "book_page_start": 45,
            "pdf_page_start": 45,
            "pdf_page_end": 49,
            "author": "ఏ. సి. సర్కార్, ఐంద్రజాలికుడు",
            "genre": "కల్పితం",
            "moral": "అసూయతో ఇతరులపై నింద వేయడం ఎప్పుడూ తప్పే. నిజమైన జ్ఞానం లేదా శక్తిని మంచి కోసం ఉపయోగించాలి.",
            "keywords": [
                "జయపాలుడు",
                "రూపమతి",
                "మంజరి",
                "ముత్యాలహారం",
                "ఇంద్రజాలం"
            ],
            "characters": [
                "రాజు జయపాలుడు",
                "రాణి రూపమతి",
                "రాణి మంజరి",
                "శక్తీపాలుడు",
                "ఫకీరా (రాజు)",
                "రాజవైద్యుడు"
            ],
            "locations": [
                "రుద్రపూరు",
                "సోన్పూర్ అరణ్యం",
                "రాజభవనం"
            ],
            "content": "రుద్రపూరు రాజైన జయపాలుడి భార్య రూపమతి వద్ద అపురూపమైన గులాబీ రంగు ముత్యాలహారం ఉండేది. ఆమె దాన్ని ఎప్పుడూ ధరించి, నిద్రపోయే టప్పుడు తన తలకింది దిండు కింద దాచుకునేది. అది అంటే ఆమెకు అమితమైన అభిమానం.\nజయపాలుడు అదృష్టవంతుడు. అతని భార్య రూపమతి అందగత్తె. వారికొడుకు శ క్తిపాలుడు పదేళ్ళవాడు — వాడుకూడా అందగాడే. అతని ప్రజలు రాజంటే అభిమానం గలవారు. రాజ్యం సుభిక్షం.\nఒకనాడు జయపాలుడు సపరివారంగా వేటకు వెళ్ళాడు. ఆరోజు అతని కష్టాలు ఆరంభమయాయి. మధ్యాన్నందాకా వేట చక్కగా సాగింది. కాని మిట్టమధ్యాన్నం అందరూ విశ్రాంతి తీసుకునేసమయంలో అతిదారుణమైన తుపాను వచ్చిపడింది. వేటకని తెచ్చిన ఏనుగులూ, గుర్రాలూ వశం తప్పాయి. రాజు ఎక్కిన రధం ఒక చెట్టుకు తగలటంవల్ల దాని చక్రం ఒకటి చిన్నాభిన్నమయింది. వెంటనే జయపాలుడు ఒక గుర్రం ఎక్కాడు. అది అదుపు తప్పి, చిత్తం వచ్చినట్టు, దారీతెన్నూ లేకుండా పరిగెత్తసాగింది. తక్కువ ఎత్తులో ఉన్న ఒక చెట్టుకొమ్మ రాజు నుదురుకు బలంగా తగిలి రక్తం కారసాగింది. అతను కిందపడిపోయి. కాలినడకన ఒక వాగు వద్దకు వచ్చాడు ధారాపాతంగా కురిసే వానకు వాగు పొంగసాగింది. రాజుకు ఈత వచ్చును గాని, రక్తం చాలా పోవటంవల్ల బలం తరిగిపోయి, అతను ఆ వాగు వెంబడి కొట్టుకుపోతూ. స్పృహకోల్పోయాడు. .\nఅతనికి తిరిగి స్పృహ వచ్చేసరికి నొక రాళ్ళతో కట్టిన ఇంట ఉన్నాడు. ఒక చక్కనిఆడపిల్ల సాధారణ దుస్తులు ధరించి, అతని కాళ్లు ఒత్తుతున్నది.\nఅతను కళ్లు తెరవటంచూసి ఆమె తృప్తితో నవ్వి, \"తిరిగి ప్రపంచంలో పడ్డావన్నమాట ! నాలుగు రోజులుగా నిన్ను గురించి చాలా ఆదుర్దాపడ్డాం. మా రేవులో నువు కనిపించినప్పుడు కొస ప్రాణంతో ఉన్నావు. నువు ఇప్పుడున్నది సోన్పూర్ అరణ్యానికి రాజైన ఫకీరా రాజభవనంలో. నేను రాజవైద్యుడి కూతురును. నా పేరు మంజరి. నువు పూర్తిగా కోలుకొనటానికి కనీసం ఒక నెల పట్టుతుంది. మా తండ్రి ఇచ్చే మూలిక లతో నీ ఆరోగ్యం చక్కబడుతుంది. నీకు కావలసినది చూడటానికి నేను అహర్ని శలు నీ వద్దనే ఉంటాను. ఏకారణం చేతనో నిన్ను చూసిన క్షణంలోనే నా మనసు నీకు వశమయింది. అందుచేత నీ సపర్యలు, నేనే స్వయంగా చూస్తు న్నాను. కాని నువు ఎవరో మాకు తెలియ లేదు. నువు ఎవరో నీ పేరేమిటో తెలిసి నట్టయితే నీ దగ్గిరవాళ్ళకు తెలిపిఉండే 'వాళ్ళం.'\" అన్నది.\nమంజరి తండ్రీ, ఫకీరా వచ్చారు.\n\"నీ వాలకాన్నిబట్టి మంచి వంశానికి చెందినవాడివని గ్రహించాం. నువు ఎవరో చెబితే నిన్ను మీ ఇంటికి చేర్చుతాం,\" అన్నాడు ఫకీరా.\nతన అసలు వివరాలియ్యటం అపాయ కరమని శంకించి జయపాలుడు, \"మా తండ్రి విక్రమపూరుకు చెందిన ఒక వర్త కుడు. నేను పనిమీదపోతూ, దారిలో ఉపద్రవానికి గురి అయాను. \" అన్నాడు.\nవాళ్ళు అతని మాటలు నమ్మారు. మంజరి రోజురోజుకూ అతనికి మరింత సన్నిహితురాలవుతున్నది. ఆమె చేసే సేవలకు అతని హృదయం కృతజ్ఞతతో నిండిపోయింది. ఆమె రుణం ఎలా తీర్చుకోవాలో అతనికి తెలియలేదు. తాను ఇక్కడినుంచి తప్పించుకుపోవాలంటే తనకు సహాయ పడగ లది మంజరి ఒకతే. ఆమె అతన్ని గాఢంగా ప్రేమించినట్టు అనేక నిదర్శనాలు కనపడినాయి. అయితే తాను తప్పించుకు పోయినాక మంజరి అపాయానికి గురిఅవుతుంది. మంజరికి అభ్యంతరంలేని పక్షంలో అతను ఆమెను తనవెంట రుద్రపురానికి తీసుకుపోవాలి. తాము వివాహం ఆడటానికి రూపమతి, పరిస్థితులను పాటించి, అభ్యంతరం చెప్పదు.\nజయపాలుడు స్వస్తు డ యా క మంజరితో, “నాకు వేరే జీవితంఉన్నది. ఇక్కడి మీ జీవితంలో ఇమడటం నాకు సాధ్యం కాదు. నేను వెళ్ళిపోవాలి. అందుకు నీ సహాయం కావాలి. నేను వెళ్లిపోయాక, నింద నీపై మోపుతారు. నీకు ఎలాంటి శిక్షపడుతుందో నాకు తెలియదు.\" అన్నాడు.\n“నన్ను చిత్రవధ చేస్తారు. అయితే ఆ శిక్షను నేను సంతోషంగా అనుభవిస్తాను. నేను నిన్ను ప్రేమించాను. నువు నీ వాళ్లతో సుఖంగా ఉండటమే నాకు కావలిసింది,” అన్నది మంజరి.\n“నేను పశువును కాను. నువు నన్ను ప్రేమిస్తే, నేనూ నిన్ను ప్రేమిస్తున్నాను. నువుకూడా నావెంట మా దేశానికి రా. నా పెద్దభార్య అనుమతితో, మా ఆచారం ప్రకారం, నేను నిన్ను పెళ్ళాడుతాను. నీకు అభ్యంతరమా, మంజరీ?'' అని జయపాలుడు అడిగాడు.\nఅందుకు మంజరి సంతోషంగా ఒప్పుకున్నది.\nఒక చీకటి రాత్రి ఇద్దరూ బయలు దేరారు. వాళ్ళు శ్రమపడి ప్రయాణంచేసి రుద్రపురం చేరినమీదట జయపాలుడు \"నీతో ఇంతకా లమూ చెప్పనందుకు క్షమించు, మంజరీ, నే నీ రుద్రపురానికి రాజును,'' అన్నాడు.\n\"తెలియక నే నేదైనా అపచారం చేసిఉంటే క్షమించండి.'' అన్నది మంజరి.\nరూపమతి అయిష్టంగానే అనుమ తించినమీదట జయపాలుడికీ, మంజరికీ వివాహం జరిగింది.\nమంజరి నాగరిక పద్ధతులు ఎరిగినది. రాజభవనంలో ఆమె అందరినీ ఆదరంతో చూసింది. రాజుకొడుకు శ క్తిపాలుడు ఆమెకు చాలా మాలిమి అయాడు. ఆమె అతన్ని సొంత కొడుకులాగే చూసు కున్నది. తన స్థాయికన్న రాజభవనంలో మంజరిస్థాయి పెరిగిపోవటం చూసి రూప మతి అసూయతో దహించుకుపోసాగింది. ఒక రోజు ఆమె నిద్రలేస్తూనే తనముత్యాల హారం ఎవరో తీశారని ఆందోళన లేవ దీసింది. ఆ నేరం ఎలాగైనా మంజరి మీదికి తోయాలని ఆమె ఉద్దేశం.\nరాణిగారి హారం పోయిందనగా నే కాపలావాళ్లు కంగారుపడ్డారు.\nమంజరి, \"నేను దొంగను పట్టేస్తాను. నేను అడవి నుంచి వచ్చినదాన్ని కదా! మాకు అనేక మంత్రశక్తు లున్నాయి. దొంగను పట్టుకునే ముందు ఇవాళే నా మంత్రశక్తులు ప్రదర్శిస్తాను. అందరూ రాజభవనం చావడిలోకి అన్నది.\nఆరోజు మధ్యాన్నం తన భర్తతో ఆమె పథకం ఒకటి చెప్పింది. అపరాహం చావడి జనంతో నిండిపోయింది. కళ్ళకు గంతలు కట్టుకుని మంజరి అక్కడికి వచ్చింది. రాజు ముందు పెద్ద బల్లమీద అనేక వస్తువులు చిన్నవీ, పెద్దవీ పాతిక దాకా ఉంచబడ్డాయి. మంజరి కోరిన ప్రకారం రాజకుటుంబానికి చెందిన వారు ఒక్కొక్కరే వచ్చి ఒక్కొక్క వస్తువును తాకారు. ఒక వస్తువును ఎవరైనా తాకినప్పుడు రాజు, “మంజరీ, తాకిన వస్తువు ఏది? కోడిగుడ్డా, గొడుగా, లోటా?'' అని అడిగాడు.\n“లోటా” అన్నది మంజరి, అది నిజమే.\nమరొకసారి, ‘“మంజరీ, తాకినవస్తువు ఏది? విసనకర్రా. సంచీయా, లోటా, కోడిగుడ్డా, గ్లాసా, సిరాబుడ్డియా, కొవ్వొత్తా, ఈకా....?” అని అడిగాడు.\n\"కొవ్వొత్తి!'' అన్నది మంజరి, అదీనిజమే.\nఈ విధంగా మంజరి ప్రతిసారీ నిజం చెప్పింది. అందరూ ఆమె శక్తిచూసి ఆశ్చర్యపడ్డారు.\n“రేపు సాయంకాలం లోపల పోయిన హారం దొరక్కపోతే దొంగను పట్టేస్తాను. ఇంతకన్న బలమైన శక్తులు నా కున్నాయి,\" అన్నది మంజరి,\nఆ సాయంకాలం రూపమతి మంజరి వద్దకు రహస్యంగా వెళ్ళి \"మన భర్త మీద ప్రమాణంచేసి రహస్యం దాస్తా నంటే నీకో మాట చెప్పాలి.\" అన్నది.\n“‘అలాగే ప్రమాణం చేస్తాను, చెప్పు,'' అన్నది మంజరి.\n\"నన్ను క్షమించు, సోదరీ. నేనే దొంగను. అసూయకొద్దీ నీ మీద దొంగ తనం మోపాలని చూశాను. నా తప్పు తెలిసివచ్చింది. నీలాటి దొడ్డబుద్ధిగల మనిషి మీద అసూయపడటం అవివేకం,\" అన్నది రూపమతి. ఇద్దరూ కౌగిలించు కుని ఆనందబాష్పాలు రాల్చారు.\nమంజరి చేసిన ఇంద్రజాలానికి ఆధారం ఏమిటి? ఎవరన్నా ఒక వస్తువు తాకినప్పుడు రాజు వస్తువులను పేర్కొంటూ అసలు వస్తువు పేరు చెప్పే ముందు ఒక నల్లని వస్తువును చెప్పే టట్టు ముందుగా ఏర్పాటు జరిగింది.\nఆ ప్రకారం రాజు లోటాకు ముందు గొడుగుపేరూ, కొవ్వొత్తికి ముందు సిరా బుడ్డిపేరూ చెప్పాడు.\nతన ముత్యాలహారం దొరికినట్టు రూపమతి ప్రకటించింది.",
            "book_page_end": 49
        },
        {
            "title": "మధు, కైటభుల వధ",
            "book_page_start": 53,
            "pdf_page_start": 53,
            "pdf_page_end": 56,
            "author": "చందమామ బృందం",
            "genre": "పురాణం",
            "moral": "భగవంతుడు సైతం కష్టాల్లో ఉన్నప్పుడు దేవి (శక్తి) సహాయం తప్పనిసరి.",
            "keywords": [
                "దేవీ భాగవతం",
                "విష్ణువు",
                "మధు",
                "కైటభులు",
                "దేవి",
                "మాయ"
            ],
            "characters": [
                "సూతుడు",
                "మునులు",
                "విష్ణువు",
                "బ్రహ్మ",
                "మధు",
                "కైటభులు",
                "దేవి/జగదంబ"
            ],
            "locations": [
                "సముద్రం",
                "ఆకాశం"
            ],
            "content": "ఇలా చెబుతున్న సూతుడికి మునులు అడ్డంవచ్చి, “బ్రహ్మ, విష్ణు, మహేశ్వరులు సృష్టి స్థితి లయ కారకులనీ, ఆ ముగ్గురిలో విష్ణువు ఉత్తముడనీ విన్నాం. అలాటి విష్ణువును యోగనిద్ర ఆవహించినప్పుడు అతని శక్తి, తేజస్సూ ఏమయాయి? ఆదిశక్తికి ఇతన్ని మించిన శక్తి ఎలాకలి గింది? విష్ణువే కారణాలన్నిటికీ కారణ మని విన్నాం. నువు శక్తి మాత్రమే అన్ని కారణాలకూ కారణమంటున్నావు. నిజం ఏదో మాకు తెలియటం లేదు.\" అన్నారు.\nదానికి సూతు డిలా అన్నాడు :\n\"మునులారా, మీరడిగిన దానికి సమాధానం శ్రద్ధగా వినండి. నారదుడు మొదలైనవారు అంతుచిక్కని శక్తి ప్రభావాన్ని అర్థం చేసుకోలేక, విష్ణువే సర్వశక్తిమంతుడని భ్రమపడ్డారు. అలాగే కొందరు శివుడే పరదైవమనీ, మరికొందరు సూర్యుడనీ మరికొందరు అగ్ని అనీ, ఇంకా కొందరు చంద్రుడనీ, ఇంద్రుడనీ, కొందరు ఏదో అనీ, మాయలోపడి, రక రకాలుగా అభిప్రాయపడతారు. ఎవరు ఏ ప్రమాణాలు చెప్పినా, అన్ని ప్రమా ణాలకూ అతీతమైన పరశక్తి మాత్రమే నిజమైన శక్తి. అది విష్ణువులో, శివుడిలో, సూర్యుడిలో, వాయువులో, అగ్నిలో కనబడుతూంటుంది.''\nఅలా శక్తిచేత మేల్కొల్పబడి విష్ణువు బ్రహ్మను చూసి, \"అబ్బాయీ, నువు తపస్సు కూడా మానేసి ఇలా ఎందుకు వచ్చావు? నీ బాధకు కారణమేమిటి?\" అని అడిగాడు.\n\" ఇంక నేను తపస్సు చేసుకోవటం కూడానా? నీ చెవుల నుంచి ఇద్దరు రాక్షసులు, మధుకైటభు లనే వాళ్లు పుట్టి, నన్ను చంపుతామంటూ యుద్ధానికి పిలిచారు.'' అన్నాడు బ్రహ్మ.\n'' దీనికే భయపడతావా? నేను ఎంత లేసి రాక్షసులను చంపానుకాను ? అని విష్ణువు అంటున్నంతలోనే, ఆ రాక్షసులు వచ్చి పడి, బ్రహ్మ తో, “పారిపోయి వచ్చి, ఇక్కడ దాక్కున్నావా? మేం కనుక్కోలేమనే ? నిన్ను ఇతను రక్షి స్తాడా ? - చచ్చేవాడివి నువు ఒంటరిగా చావక, ఇతన్ని తోడు చావమంటావా? \" అని మీదికి వచ్చారు.\nవిష్ణువు బ్రహ్మ ను తన వెనక్కు రమ్మని, రాక్షసులతో, \"తెగ వదరు తున్నారు, మదమెక్కిందా ? తొందర పడకండి, మీ తీట తీర్చుతాను,\" అంటూ యుద్ధానికి సిద్ధపడ్డాడు.\nదేవి ఆకాశం నుంచి చూస్తుండగా విష్ణువూ, మధుడూ యుద్ధం ప్రారం భించారు. సముద్రం పొంగి పొర ల సాగింది. మధుడు అలిసిపోవటం చూసి కైటభుడు విష్ణువుతో మల్లయుద్ధం ఆరం భించాడు. రాక్షసులిద్దరూ కలిసి పోట్లాడు తూంటే విష్ణువుకు క్రమంగా నీరసం వచ్చేసింది. అతనికి ఏం చెయ్యాలో తోచలేదు. రాక్షసులను ఎలా జయిం చాలి? తనకు దిక్కేది?\nవిష్ణువు ఇలా అనుకుంటుంటే రాక్ష సులు అతనితో, యుద్ధం చెయ్యటానికి శక్తి చాలకపోతే, మాకు దాసుణ్ణని దణ్ణం పెట్టు. లేకపోతే నిన్ను చంపి, తరవాత బ్రహ్మను చంపేస్తాం,” అన్నారు.\nవిష్ణువు సౌమ్యంగా వారితో, '' అలసి పోయిన వారినీ, వెనక్కు తిరిగినవారినీ, భయపడినవారినీ, యుద్ధంలో పడిపోయిన వారినీ ఎదుర్కోవటం వీరధర్మం కాదు. అది అలా ఉంచి, మీరు ఇద్దరున్నారు, నేనేమో ఒక్కళే! ఒక్క క్షణం విశ్రాంతి తీసుకుని యుద్ధం చేస్తాను. కొంచెం ఓర్చుకోండి. మీకు మాత్రం యుద్ధధర్మం తెలియదా? \" అన్నాడు.\n\"సరే, విశ్రమించు. ఈ లోగా మేమూ విశ్రమిస్తాం,\" అన్నారు రాక్షసులు.\nఅప్పుడు విష్ణువు దివ్యదృష్టితో ఆ రాక్షసులు వరం పొందిన వారని గ్రహించి, \"అనవసరంగా యుద్ధం చేస్తినే! వీరు స్వేచ్ఛామరణం వరంగా సంపాదించారు. వీరిని ఎలా చంపటం?\" అని ఆందోళన పడసాగాడు. చివరకు అతను జగదంబను ధ్యానించాడు:\n\"తల్లీ, నీ సహాయం లేకుండా నేను ఈ రాక్షసులను చంపలేను. మీదు మిక్కిలి వాళ్ళే నన్ను చంపేస్తారు. నువే వీళ్ళకు వరం ఇచ్చి ఉన్నావు. వీళ్ళు చచ్చే ఉపాయం కూడా నువే చెప్పు.\"\nదీనంగా వేడుకుంటున్న విష్ణువును చూసి దేవి చిరునవ్వు నవ్వి, “ఈ రాక్షసుల మీద నా మాయ కప్పుతాను. వారిని జయించు,\" అన్నది.\nరాక్షసులు విష్ణువుతో, “ ఓడిపోతానని ఎందుకు భయపడతావు ? శూరులకు జయాపజయాలు రెండూ సంప్రాప్తమవు తాయి. నీ చేత ఎందరు రాక్షసులు ఓడారు కారు ? ఎప్పుడూ జయమే కలుగు తుందా?\" అని ఎత్తి పొడిచారు.\nఈ మాటకు విష్ణువు మండిపడి, రాక్ష సులతో తలపడి, వాళ్ళను పిడికిలితో పొడిచాడు. వాళ్ళు నెత్తురుకక్కుతూ విష్ణువును రొమ్ములో పొడిచారు. ఇలా ముష్టి యుద్ధం సాగింది. విష్ణువు సొమ్మసిలి రక్తం ఓడుతూ ఉన్న సమ యంలో ఆకాశంలో దేవిని చూశాడు.\nఅదే సమయంలో దేవి రాక్షసుల పైన మన్మధుడి బాణాలలాటి చూపులను ప్రసరించింది. ఆ దెబ్బతో వారు యుద్ధం మాట మరచి మోహపాశానికి చిక్కు పడ్డారు. ఆ స్థితిలో విష్ణువు ఆ రాక్షసులతో, \"ఎంతమంది రాక్షసులనైనా చూశాను గాని, యుద్ధవిద్యలో మీతో సమానులను చూడలేదు. మీ యుద్ధనైపుణ్యం చూసి నాకు చాలా సంతోషమయింది మీ కోరిక ఏ దన్నా ఉంటే చెప్పండి. తీర్చుతాను,\" అన్నాడు.\nదేవీప్రభావం చేత మాయామోహితులై ఉన్న రాక్షసులు, విష్ణువు మాటకు అభి మానం తెచ్చుకుని, విష్ణువును తూస్కా రంగా చూస్తూ, మేం నిన్ను అడిగే వాళ్ళమూ, నువు ఇచ్చేవాడి వీనా ? కావలిస్తే, నువే కోరు, మేం ఇస్తాం! \" అన్నారు.\n“ నేను కోరినది ఇస్తారా? నా యుద్ధం చూసి మీకు ఆనందం కలిగిన పక్షంలో నా చేత చచ్చిపొండి,\" అన్నాడు విష్ణువు.\nరాక్షసులు కళవళపడి, కొంచెం ఆలో చించి, \" నువు మాటమీద నిలబడే వాడివైతే, మాకు వరం ఇస్తానన్న మాట గుర్తుంచుకుని, నీరులేని విశాలప్రదేశంలో మమ్మల్ని చంపు. అలా అయితేనే నీ చేతిలో మేం చచ్చిపోతాం,\" అన్నారు.\nవిష్ణువు నవ్వి. తన తొడలు పెంచి, “రాక్షసులారా. రండి.” అన్నాడు.\nరాక్షసులు విష్ణువు తొడలను మించి తమ శరీరాలు పెంచారు. విష్ణువు తన తొడలనూ, రాక్షసులు తమ శరీరాలను ఇలా పెంచగా, చిట్ట చివరకు రాక్షసుల శరీరాల కన్న విష్ణువు తొడలే పెద్దవి అయాయి. అప్పుడు విష్ణువు తన చక్రాన్ని తలచుకున్నాడు. అది వచ్చి రాక్షసులను నరికేసింది. వాళ్ళ మెదడు, నీటిలోపడి, పెద్ద మిట్ట తయారయింది. అది మొదలు భూమికి “మేదిని” అనే పేరు వచ్చింది.",
            "book_page_end": 56
        },
        {
            "title": "బుధుడి పుట్టుక",
            "book_page_start": 57,
            "pdf_page_start": 57,
            "pdf_page_end": 60,
            "author": "చందమామ బృందం",
            "genre": "పురాణం",
            "moral": "పుణ్యకార్యాలు చేసేవారికి ఆటంకాలు కలగకూడదు. ఇంద్రియ నిగ్రహం లేకపోవడం వలన అపకీర్తి, అనర్థాలు కలుగుతాయి.",
            "keywords": [
                "వ్యాసుడు",
                "తపస్సు",
                "బృహస్పతి",
                "చంద్రుడు",
                "తార",
                "బుధుడు"
            ],
            "characters": [
                "వ్యాసుడు",
                "శివుడు",
                "ఘృతాచి",
                "మన్మధుడు",
                "బృహస్పతి",
                "తార",
                "చంద్రుడు",
                "ఇంద్రుడు"
            ],
            "locations": [
                "సువర్ణగిరి",
                "ఆశ్రమం"
            ],
            "content": "మునులతో సూతుడు, వ్యాసుడి తపస్సు గురించి, ఇలా చెప్పాడు :\nనారదుడు చెప్పిన మంత్రం జపిస్తూ సువర్ణగిరి మీద, కర్ణికారవనంలో వ్యాసుడు తపస్సు ప్రారంభించాడు. ఆయన శక్తిని మనస్సులో నిలిపి తపస్సు చేస్తూంటే, భూమ్యాకాశాలు కంపించాయి. ఇంద్రుడు భయపడి, దేవతలను వెంట బెట్టుకుని శివుడి వద్దకు వెళ్ళి, \"వ్యాసుడు తీవ్రమైన తపస్సు చేస్తున్నాడు. గొప్ప ప్రమాదం వచ్చిపడింది. మమ్మల్ని కాపాడు! '' అని ప్రార్థించాడు.\n\"తపస్సు చేసుకునే వారికి కీడు తలపెట్టరాదు. వాళ్లు ఇతరులకు చెరుపు చెయ్యరు. వ్యాసుడు కొడుకును కోరి, శక్తితో కూడిన నా కోసం తపస్సు చేస్తు న్నాడు,\" అని శివుడు దేవతలతో చెప్పి, వ్యాసుడి ముందు ప్రత్యక్షమై, అతని కోరిక తీరేలాగు వరమిచ్చాడు. వ్యాసుడు తన ఆశ్రమానికి తిరిగి వచ్చాడు.\nఅతను అరణి మధించి అగ్నిచేసి, \"ఇలాటి అగ్నివంటి కొడుకును నాకు ప్రసా దించగల స్త్రీ ఉన్నదా ? అయినా, ఆడది పెద్ద ప్రతిబంధకం,” అని అనుకుంటూం డగా, ఆకాశంలో ఘృతాచి కనబడింది. సమీపంలోనే మన్మధుడు కూడా కని పించాడు. వ్యాసుడు మన్మధుడి ప్రభా వానికి గురి అయికూడా, \" ఇది నన్ను మోసగించటానికే వచ్చి ఉంటుంది. పోనీ దీనితో సుఖంగా ఉంటే వచ్చేనష్ట మేమిటి? దీన్ని చేరదీస్తే మునులు నవ్వుతారేమో ? ఇది నా మీద మనసుంచి నాకు సుఖమే కూర్చుందా? లేక, పూర్వం ఊర్వశి పురూరవుణ్ణి చేసినట్టు విరహవేదనలో ముంచేస్తుందా ? '' అనుకున్నాడు.\nమునులు సూతుడు చెప్పే దానికి అడ్డు వచ్చి, \" ఎవరండీ, ఆ పురూరవుడు? '' అని అడిగారు. సూతుడు ఇలా చెప్పాడు :\nబృహస్పతి భార్య తార అనే ఆమె ఉండేది. ఆమె చాలా చక్కనిది. ఒక నాడు ఆమె చంద్రుడి ఇంటికి వెళ్ళింది. ఆమెను చూసి చంద్రుడు అమితంగా మోహించాడు. ఆమె కూడా చంద్రుణ్ణి చూస్తూనే అతన్ని ప్రేమించింది. ఇద్దరి మనసులూ ఏకం కావటంతో తార చాలా కాలం చంద్రుడి ఇంటనే ఉండిపోయింది. ఆమె తిరిగి రాకపోయేసరికి బృహస్పతి, ఆమెను పిలుచుకురమ్మని ఒక శిష్యుణ్ణి పంపాడు. తార వాడి మాట లక్ష్యపెట్ట లేదు. బృహస్పతి ఎంతమందిని పంపినా ప్రయోజనం లేకపోయింది. చివరకు ఆయన మండిపడుతూ చంద్రుడి వద్దకు వెళ్ళాడు. ఆయనను చూసి చంద్రుడు నవ్వాడు.",
            "book_page_end": 60
        },
        {
            "title": "పలుకుబడి",
            "book_page_start": 61,
            "pdf_page_start": 61,
            "pdf_page_end": 61,
            "author": "మారుపాక మంజురాణి",
            "genre": "నీతి కథ",
            "moral": "అన్యాయాన్ని రక్షించడానికి 'పలుకుబడి'ని ఉపయోగించకూడదు. అది చివరకు అపకీర్తికి దారితీస్తుంది.",
            "keywords": [
                "పలుకుబడి",
                "నీలాంగుడు",
                "రాణి",
                "కొత్వాలు",
                "దొంగ"
            ],
            "characters": [
                "నీలాంగుడు",
                "రాణి",
                "రాజపురోహితుడి కొడుకు",
                "కొత్వాలు",
                "దొంగ"
            ],
            "locations": [
                "వజ్రగిరి నగరం"
            ],
            "content": "వజ్రగిరి రాజు బావమరిది నీలాంగుడు పెద్ద పొగరుపోతు. అతను ఒకసారి రాజపురోహితుడి కొడుకును క్రూరంగా కొట్టాడు. ఆ కుర్రవాడు నగరకొత్వాలు వద్దకు వెళ్ళి, తన గాయాలు చూపి, నీలాంగుడి మీద ఫిర్యాదుచేశాడు.\nఇదితెలిసి నీలాంగుడు తన అక్కఅయిన రాణిని తనకు శిక్షపడకుండా చూడమని బతి మాలాడు. ఆమె కొత్వాలును చూడబోయి, తన తమ్ముడి మీద ఫిర్యాదును కొట్టివేయమన్నది.\n“మీరు కోరుతున్నారు గనక అలాగే చేస్తా,” అన్నాడు కొత్వాలు. రాణి సంతోషంగా కొత్వాలుకు తన మెడలో హారం తీసి ఇయ్యబోయింది. అంతలో ఎవరో వెనకనుంచి ఆమె చేతిలోని హారాన్ని లాగేసి పారిపోయాడు. పట్టరాని కోపంతో రాణి ఆ దొంగను పట్టి శిక్షించమని కొత్వాలును ఆజ్ఞాపించింది.\n\"మహారాణి, ఆ దొంగ చాలాపలుకుబడిగల వాడు,” అన్నాడు కొత్వాలు.\nరాణికి ఆ మాటతో బుద్ధి వచ్చి, తన తమ్ముణ్ణి విచారించి సరి అయిన శిక్ష విధించమని కొత్వాలుతో అన్నది. వెంటనే కొత్వాలు కొడుకు వచ్చి రాణి హారం ఇచ్చేశాడు. — మారుపాక మంజురాణి.",
            "book_page_end": 61
        },
        {
            "title": "లోభి-పగటి వేషగాడు",
            "book_page_start": 62,
            "pdf_page_start": 62,
            "pdf_page_end": 64,
            "author": "వి. యజ్ఞరామయ్య",
            "genre": "హాస్యం",
            "moral": "లోభత్వం మంచిది కాదు. కళాకారుల శ్రమను గుర్తించి, సహాయం చేయాలి. లోభికి గుణపాఠం తప్పదు.",
            "keywords": [
                "లోభి గురువయ్య",
                "పగటి వేషగాడు",
                "పాములవాడు",
                "మోసం",
                "గుణపాఠం"
            ],
            "characters": [
                "గురువయ్య (లోభి)",
                "పగటి వేషగాడు (సన్యాసి/గుడ్డివాడు/పాములవాడు)",
                "గురువయ్య భార్య",
                "గ్రామాధికారి"
            ],
            "locations": [
                "గ్రామం",
                "వంటిల్లు"
            ],
            "content": "ఆ ఊళ్లో గురువయ్య పెద్ద ధనవంతుడు, కాని పరమ లోభి.\nఒకసారి ఆ ఊరికి పగటివేషగాడు వచ్చి, సన్యాసి వేషం వేసుకుని, \"భవతీ, భిక్షాందేహి\", అంటూ గురువయ్య ఇంటి ముందుకు వచ్చాడు.\nఆ మాటలు గురువయ్యకు కర్ణకఠో రంగా వినిపించాయి. అతను బయటికి వచ్చి, సన్యాసిని ఎగాదిగా చూసి, “నీకే మయింది ? కుంటి వాడివా? గుడ్డి వాడివా?\" అంటూ తలుపు మూసు కున్నాడు.\nమర్నాడు వేషగాడు గుడ్డివాని వేషం వేసుకుని, \" అమ్మా, గుడ్డివాడికి దానం చెయ్యండి,'' అంటూ గురువయ్య ఇంటి ముందుకు వచ్చాడు.\nవాణ్ణి చూసి గురువయ్య మండిపడి, “ఏంరా, బిచ్చమెత్తటానికి నువ్వేమయినా కుంటివాడివా, మూగవాడివా ? ఫో!\" అన్నాడు.\nమూడోనాడు వేషగాడు మూగవాడుగా నటించి, గంట వాయించుతూ వచ్చాడు. గురువయ్య వాణ్ణి చూసి, “ నీ కేమయిం దిరా?\" అన్నాడు.\nవేషగాడు నోరు తెరిచి, మూగవాడి నన్నట్టు అభినయించాడు.\nమూగ వాడివా ? అయితే ఏం? కాళ్లూ, చేతులూ సరిగానే ఉన్నాయే ! పని చేసుకోరాదూ?\" అంటూ తలుపు వేసుకున్నాడు గురువయ్య.\nమర్నాడు ఉదయం గురువయ్య భార్యకు వంట ఇంట్లో పాము కనిపిం చింది. ఆమె పరిగెత్తుకుంటూ, అరుగు మీద కూర్చున్న తన భర్త వద్దకు వెళ్ళి, \"అమ్మయ్యో, పాము! నాగుపాము!\" అని అరిచింది.\nగురువయ్య చప్పున లోపలికి వెళ్లి, కుండల నడుమ తిరుగుతున్న పామును చూసి, “ పాము ! పాము !'' అని కేకలు పెట్టుతూ బయటికి వెళ్లాడు.\nఇరుగు పొరుగు వాళ్ళు చేరి, \"పాము ఎక్కడ? ఏ జాతిపాము ? ఏ రంగు ? పెద్దదా, చిన్నదా?\" అని చొప్పదంటు ప్రశ్నలు వేశారేగాని, సాహసించి ఎవరూ ఇంట్లోకి వెళ్ళలేదు.\nఇంతలో అటుగా ఒక పాములవాడు వచ్చాడు. గురువయ్యకు ప్రాణం లేచి వచ్చింది. అతను ముఖం మీద చెమట తుడుచుకుంటూ, \" అబ్బీ, వంటింట్లో నాగుపాము చేరింది. దాన్ని పట్టుకుని మమ్మల్ని కాపాడు,\" అన్నాడు.\n\" నాగుపామా? కనబడుతున్నదా !\" అని పాములవాడు అడిగాడు.\n\"లేదు బాబూ, కనిపించటం లేదు. అది ఎక్కడో దూరింది.\" అన్నాడు గురువయ్య.\n\"అయితే కష్టమే! నాగుపాము పగ పన్నెండేళ్ళంటారు. ఒక్క దెబ్బకు చంప లేకపోతే చాలా ప్రమాదం!\" అన్నాడు పాములవాడు.\n“నువే అలా అంటే, మా బోటి వాళ్ళ గతి ఏం కాను? నీ శ్రమ ఉంచు కోనులే!'' అన్నాడు గురువయ్య దీనంగా.\nనూరు రూపాయలకు బేరం ఆడి, పాములవాడు వంటింట్లోకి వెళ్లి, ఇల్లంతా వెతికాడు. పాము కనపడలేదు. పాముల వాడు నాగస్వరం ఊదేసరికి, గోడ కన్నంలో నుంచి పాము వచ్చి, ఆడటం ప్రారంభించింది. పాములవాడు తటాలున దాని మెడ పట్టుకుని, దాన్ని బుట్టలోకి పంపించి, బుట్ట మూత నొక్కాడు.\nగురువయ్యకు పోయిన ప్రాణం తిరిగి వచ్చినట్టయింది. కాని నూరురూపాయలు పాముల వాడికిచ్చేటప్పుడు మళ్లీ ప్రాణం పోయినంత పనీ అయింది. పాములవాడు డబ్బు తీసుకుని, గురువయ్యను పొగ డుతూ వెళ్లిపోయాడు.\nతీరా విచారిస్తే ఆ పాములవాడు పగటి వేషగాడేననీ, తన పెంపుడు పామును వాడే గురువయ్య ఇంట్లోకి పంపకం చేశా డనీ బయట పడింది. గురువయ్యకు అమితమైన ఆగ్రహం వచ్చింది. అతను గ్రామాధికారి వద్దకు వెళ్లి, పగటి వేషగాడు తనను మోసగించాడనీ, తన డబ్బు తనకు తిరిగి ఇప్పించమనీ అన్నాడు.\nగ్రామాధికారి పగటి వేషగాణ్ణి పిలి పించి అడిగాడు. వాడు జరిగినదంతా చెప్పి. \" గురువయ్యగారి లాంటి సంప న్నులే మాలాటి కళాకారులను ఆదుకోక పోతే మా గతి ఏం కాను ? మీరే చెప్పండి?\" అన్నాడు.\n\"నువు నీ కళను ప్రదర్శించి బహు మానం పొందితే ఆక్షేపణ - ఉండదు. కాని నువు గురువయ్యగారిని మోసగిం చావు. ఆయన సొమ్ము ఆయనకు తిరిగి ఇచ్చెయ్యి,\" అన్నాడు గ్రామాధికారి.\nపగటి వేషగాడు గురువయ్యకు నూరు రూపాయలు తిరిగి 'ఇచ్చేశాడు.\nగ్రామాధికారి గురువయ్యతో. ‘“కాయ లున్న చెట్టునే రాళ్ళతో కొడతారు. ఉన్న వాడినే లేనివాడు పీడిస్తాడు. పొట్టచేత పట్టుకుని వాడు వచ్చాడు. మీలాటివాళ్ళు వాడికి దానం చెయ్యటం ధర్మం. వాడి కొక పాతికరూయ లియ్యండి,\" అన్నాడు.\nగురువయ్య పగటి వేషగాడికి పాతిక రూపాలియ్యటమే గాక, వాడు నేర్పిన గుణపాఠంతో తన లోభత్వాన్ని మాను కున్నాడు.",
            "book_page_end": 64
        },
        {
            "title": "సమానం",
            "book_page_start": 65,
            "pdf_page_start": 65,
            "pdf_page_end": 65,
            "author": "ఇంద్రగంటి నరసింహమూర్తి",
            "genre": "నీతి కథ",
            "moral": "తల్లిదండ్రులు తమ పిల్లలందరినీ సమానంగా చూసుకోవాలి, ఒకరి భవిష్యత్తు కోసం ఇతరులను వదులుకోకూడదు.",
            "keywords": [
                "సమానత్వం",
                "దత్తత",
                "పేదరికం",
                "కామయ్య",
                "సోమయ్య"
            ],
            "characters": [
                "కొమయ్యా (లక్షాధికారి)",
                "సోమయ్యా (నిరుపేద)",
                "నలుగురు కొడుకులు"
            ],
            "locations": [
                "గ్రామం"
            ],
            "content": "కొమయ్యా, సోమయ్యా ఇరుగుపొరుగు వారు. అయితే కామయ్య లక్షాధికారి, సోమయ్య నిరు పేద. కామయ్యకు డబ్బున్నా పిల్లలు లేరు. సోమయ్య పేదరికానికి నలుగురు కొడుకులు.\nకామయ్యకు సంతానం కలుగుతుందన్న ఆశకు అవకాశం లేకుండా పోయిన తరవాత, ఎవరైనా పిల్లవాణ్ణి పెంపకం చేసుకోవాలనీ, సోమయ్యకు గల నలుగురు కొడుకులలో ఒకణ్ణి దత్తు చేసుకుందామనీ అనిపించింది.\nఈ సంగతి సోమయ్యకు ఒకనాడు కామయ్య సూచించాడు. తన సూచనను సోమయ్య సంతోషంగా ఆమోదిస్తాడని కామయ్య అనుకున్నాడు. కాని సోమయ్య తన పిల్లల్లో ఒకణ్ణి కామయ్యకు దత్తు ఇయ్యటానికి ఒప్పుకోలేదు.\n\"ఏమీ? నీ కొడుకు లక్షాధికారి అయి భోగభాగ్యాలతో తులతూగటం నీ కిష్టం లేదా?\" అని కామయ్య అడిగాడు.\n“ ఇష్టం లేదు. నా కొడుకు లందరూ నా రక్తం పంచుకు పుట్టినవాళ్ళే. అందులో ఒకడు లక్షాధికారి అయి, మిగిలిన ముగ్గురూ పేదగా ఉండిపోవటం నా కిష్టంలేదు. నా శక్తి మేరకు వాళ్ళను సమంగా పెంచి పోషిస్తాను. తరవాత దైవకృప!” అన్నాడు సోమయ్య. — ఇంద్రగంటి నరసింహమూర్తి.",
            "book_page_end": 65
        }
    ],
    "statistics": {
        "total_stories": 18,
        "author_counts": {
            "చందమామ బృందం": 5,
            "పి. వి. ఎస్సెస్సెన్రాజు": 1,
            "పెంటకోట సోమినాయుడు": 1,
            "జొన్నలగడ్డ రామలక్ష్మి": 1,
            "చెల్లూరి సీతారాజేశ్వరరావు": 1,
            "కలువకొలను సదానంద": 1,
            "వల్లూరి బాబూరావు": 1,
            "రాంబాబు": 1,
            "ఎస్. షాఫీ": 1,
            "ఎమ్. వి. వి. సత్యనారాయణ": 1,
            "ఏ. సి. సర్కార్, ఐంద్రజాలికుడు": 1,
            "మారుపాక మంజురాణి": 1,
            "వి. యజ్ఞరామయ్య": 1,
            "ఇంద్రగంటి నరసింహమూర్తి": 1
        },
        "genre_counts": {
            "నీతి కథ": 7,
            "జానపదం": 1,
            "బేతాళ కథ": 1,
            "హాస్యం": 2,
            "రాజకీయ నీతి కథ": 1,
            "తాత్విక కథ": 1,
            "పురాణం": 3,
            "కుటుంబ కథ": 1,
            "కల్పితం": 1
        }
    }
}
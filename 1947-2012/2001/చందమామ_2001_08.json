{
    "book_id": "చందమామ_2001_08",
    "stories": [
        {
            "title": "మరో ముందడుగు!",
            "book_page_start": 5,
            "pdf_page_start": 5,
            "pdf_page_end": 5,
            "author": "సంపాదకుడు : విశ్వం",
            "genre": "సంపాదకీయం",
            "moral": "వివిధ భాషలలో కథలను ఒకేసారి ప్రచురించడం ద్వారా జాతీయ సమైక్యతను, ఇతర భాషల పట్ల ఆసక్తిని పెంచడం చందమామ యొక్క లక్ష్యం.",
            "keywords": [
                "చందమామ",
                "మార్పులు",
                "భారతీయ సంస్కృతి",
                "జాతీయ సమైక్యత",
                "బహుభాషా ప్రచురణ"
            ],
            "characters": [
                "సంపాదకుడు",
                "బి.నాగిరెడ్డి",
                "చక్రపాణి",
                "పాఠకులు"
            ],
            "locations": [
                "భారతదేశం"
            ],
            "content": "మనదేశానికి స్వాతంత్ర్యం సిద్ధించనున్న శుభతరుణంలో చందమామ వ్యవస్థాపకులు విలక్షణమైన పద్ధతులద్వారా, తమ పరిథిలో, జాతి పునర్వికాసానికి కృషిచేయడానికీ, జాతీయ సమైక్యతను పెంపొందించడానికీ సంకల్పించారు!\nఅద్భుతమైన గతవైభవాన్నీ, సంస్కృతినీ పిల్లలకు తెలియజేయడం వాటిలో ఒక పద్ధతి. అంటే-మన పూర్వులు వారసత్వంగా మనకు అందించిన ఉత్తమ విలువలను కథలద్వారా పిల్లలవద్దకు తీసుకువెళ్ళడం అన్నమాట. ఉన్నతమైన మానవతా విలువలను ప్రతిబింబించే కథలను, మనోహరమైన చిత్రాలతో అందించినట్టయితే, అందులోని ఉదాత్తభావాలు పాఠకుల లేత హృదయాలకు హత్తుకుంటాయి. వాళ్ళు మునుముందు ఆదర్శపౌరులుగా రూపొందడానికి దోహదం చేస్తాయి.\nచక్కని కథలను వివిధ భాషలవారికి ఆయా భాషలలో అందించడం చందమామ ప్రత్యేకత. తాము మాట్లాడే భాషలోనే కథలను చదువుకోవడం మధురానుభూతిని కలిగిస్తుంది; వాటిలోని సున్నిత భావాలను సులభంగా గ్రహించడానికి సాయపడుతుంది. ఆ ఆశయంతోనే వివిధ భాషలలో చందమామ ప్రారంభించబడింది!\nఇలాంటి బృహత్కార్యానికి అవరోధాలూ, ముఖ్యంగా సమయపాలనకు సంబంధించిన నిర్బంధాలూ ఎదురుకావడం సహజం. అందువల్ల ఇంతవరకు, మొదట ఒక భాషలో వచ్చిన కథలను ఉత్తరోత్తరా ఇతర భాషలలో ప్రచురిస్తూ వచ్చాము!\nఅయితే ఇప్పుడు ఒకేరకమైన కథలతో, శీర్షికలతో అన్ని భాషాసంచికలనూ ఒకే సమయంలో తీసుకురావడానికి ప్రయత్నిస్తున్నాము. ఈ లక్ష్య సాధనలో తొలిమెట్టుగా ఈ ఆగస్ట్ సంచిక నుంచి సగం పేజీలు అన్ని భాషలలోనూ ఒకేవిధంగా ఉండేలా తీసుకువస్తున్నాము. ఇతర భాషలు నేర్చుకోవాలనే ఆసక్తి ఉన్నవారికి, ఈ ప్రయోగం ఉపయోగకరంగా ఉండగలదని భావిస్తున్నాము.\nచందమామ వేస్తూన్న మరొక ముందడుగుగా భావించి, వ్యయ ప్రయాసల కోర్చి మేము చేస్తూన్న ఈ ప్రయోగం పాఠకులను అలరించగలదని ఆశిస్తున్నాము!",
            "book_page_end": 5
        },
        {
            "title": "మనిషి బొమ్మలు",
            "book_page_start": 7,
            "pdf_page_start": 7,
            "pdf_page_end": 10,
            "author": "చందమామ బృందం",
            "genre": "నీతి కథ",
            "moral": "మనుషులలో దుష్టత్వానికి దుష్టజీవుల అంశాలే కారణం. దుష్టులను వేటాడినట్లే దుష్టులైన మనుషుల్ని వేటాడటం, రాజుగా కర్తవ్యం. బాహ్యరూపం కాదు, వారి నడవడిక ముఖ్యం.",
            "keywords": [
                "దుష్టాధికారులు",
                "రాజు",
                "న్యాయం",
                "మహావేదుడు",
                "మానవత్వం"
            ],
            "characters": [
                "శ్రీధరుడు (మహారాజు)",
                "ప్రభాకరుడు",
                "మహావేదుడు",
                "గ్రామాధికారులు"
            ],
            "locations": [
                "రాజ్యం",
                "కారాగారం"
            ],
            "content": "ఒకానొకప్పుడు శ్రీధరుడనే మహారాజు, ఆశ్రితపక్షపాతంతో తనకు ఇష్టులైన వారం దరినీ గ్రామాధికారులుగా నియమించాడు. వారిలో ఎక్కువ మంది, రాజు అండ చూసు కుని దుష్టులుగా మారారు. ఆ గ్రామాధి కారులు పెట్టే కష్టాలు భరించలేనిప్రజలు ప్రభాకరుడనే ప్రతినిధిని ఎన్నుకొని రాజు వద్దకు పంపారు.ప్రభాకరుడు రాజుకు గ్రామాధికారుల దౌష్ట్యాన్ని విన్నవించాడు.\nశ్రీధరుడికిది నచ్చలేదు, \"నేనంటే ఇష్టం లేనివారు, నాకిష్టులైనవారిమీద దుష్ప్రచారం చేస్తున్నారు,” అంటూ ఆయన ప్రభాకరుణ్ణి తప్పుపట్టాడు.\n“ప్రభూ! మన దేశవాసులు భక్తితో కొలిచే శ్రీజనార్దనస్వామి విగ్రహంమీద ఒట్టుపెట్టి చెబుతున్నాను. నా మాటల్లో చిన్న అబద్దం కూడా లేదని తెలుసుకోగలరు. నేను చెప్పిన గ్రామాధికారులపై విచారణ జరిపించండి, ” అన్నాడు ప్రభాకరుడు.\nశ్రీధరుడు నవ్వి, “బొమ్మగా చెక్కినంత మాత్రాన రాతికి బొమ్మ గుణాలు రావు. విగ్ర హాలు పామరుల కోసం. నేను మంచిని, నిజాన్ని నమ్ముతాను. అవే నాకు దైవాలు. గ్రామాధికారులు మంచివారనీ, వారిని గురించి నువ్వు చెబుతున్నవన్నీ అబద్ధాలనీ, నాకు తెలుసు. ఈసారికి క్షమిస్తున్నాను. ఇకమీదట ఇలాంటి పితూరీలు తెస్తే, నీకు కారాగారవాసం తప్పదు,” అన్నాడు.\n“ప్రభూ! దయతో నా తప్పును క్షమిం చారు, కృతజ్ఞుణ్ణి. ఆయా గ్రామాధికారుల గురించి, నేను మళ్ళీ పితూరీ చేస్తున్నాను. నన్ను కారాగారంలో వుంచడమే మీకు న్యాయమనిపిస్తే, అలాగేచేయండి,\" అన్నాడు ప్రభాకరుడు.\nఇది విని శ్రీధరుడు తెల్లబోయాడు. ప్రభాకరుడిమీద ఆయనకు కోపంకూడా వచ్చింది. అయితే అతడి పట్టుదలను, కార్యదీక్షను మెచ్చుకోలేకుండా వుండలేక పోయాడు. ఆయన ప్రభాకరుణ్ణి వెళ్ళమని, అతడు చెప్పినదాన్ని గురించి మంత్రులతో మంత నాలు జరిపాడు.\nఆ రాజ్యంలో మహావేదుడనే గొప్ప వ్యక్తి వున్నాడు. ఆయన ఊరూరూ తిరుగుతూ, ప్రజలకు నీతిబోధలు చేస్తుంటాడు. ఆయన కారణంగా ఎందరో దుర్మార్గులు, మంచివా రయ్యారని చెప్పుకుంటారు. నిజం తప్ప పలకని ఆయనలో దైవాంశ వున్నదని చాలా మంది నమ్ముతారు.\nగ్రామాధికారుల విషయం వివరంగా తెలుసు కునేందుకు, మహావేదుణ్ణి నియమించమని మంత్రులు, రాజుకు సలహా యిచ్చారు. శ్రీధరుడు మహావేదుణ్ణి ఆహ్వానించి, సమస్యను విన్నవించుకుని, “నాకిష్టులైన వారిని గ్రామాధికారులుగా చేశానని ఓర్చలేక, కిట్టనివారు ఏమేమో కల్పనలు చేస్తున్నారని, నా అనుమానం. అందుకే, ఈ విషయంలో నిజానిజాలు తేల్చడానికి వేరెవ్వరినీ నమ్మలేక, తమవంటి సత్పురుషులను ఆశ్రయిస్తు న్నాను, ” అని చెప్పాడు.\nమహావేదుడు గంభీరంగా ముఖంపెట్టి, “నీకిష్టులైనవారిగురించిన పొగడ్తలు వింటే అనుమానించు. దుష్ప్రచారం వింటే నమ్ము. అదీ రాజుగా నీ కర్తవ్యం. ప్రభాకరుడు చెప్పినదంతా నిజం. ఆయా గ్రామాలకు వెళ్ళి, నే నీ విషయాన్ని ఎప్పుడో తెలుసు కున్నాను. వారిని మార్చాలని ప్రయత్నించి విఫలుడ నయ్యాను. నీ అండ చూసుకునే వారు చెలరేగుతున్నారు. నువ్వు కఠినచర్య తీసుకుంటేతప్ప వారిలో మార్పురాదు,” అన్నాడు.\nఈ మాటలు శ్రీధరుడికి రుచించలేదు. అందువల్ల ఆయన, \"మహాత్మా! ప్రతి మనిషి లోనూ దేవుడున్నాడని నమ్ముతాను. అలాంటి మనుషుల్లో దుష్టులుంటారంటే నమ్మలేను. ఇందులో ఏమైనా నా అజ్ఞానముంటే, సర్వం తెలిసిన మీరే చెప్పగలరు,” అన్నాడు నర్మ గర్భంగా.\n“నాయనా! ఈ సృష్టి గురించి నీకు తెలియని విశేషమొకటుంది. దానికి సంబం ధించిన కథవింటే, నీ అనుమానాలన్నీ పటాపంచలుకాగలవు,\" అంటూ మహా వేదుడు, శ్రీధరుడికి ఒక కథ చెప్పాడు:\nబ్రహ్మదేవుడు భూమిపైన సమస్త జీవరాసు లనూ సృష్టించి, మనిషికొక్కడికే దైవాంశతో పాటు ఆలోచనాశక్తినికూడా ఇచ్చాడు. ఆ కారణంగా మనిషి మహాత్ముల కోవలో జీవి స్తుంటే, ఆలోచనాశక్తిలేని ఇతరజీవాలన్నీ మనిషిని బాధించసాగాయి. సహనం, శాంతం మూర్తీభవించిన మానవ జాతికి క్రమంగా అంత రిం చిపోయే ప్రమాదమేర్పడింది. అప్పుడు బ్రహ్మదేవుడు బాగా ఆలోచించి ఒక ఉపాయం పన్నాడు. ఆ ప్రకారం ప్రతి జంతు, పక్షి, కీటకజాలం లోనూ ఒక మనిషిని ఆ రూపంలో పుట్టించాడు. ఆ మనిషి కారణంగా ఆయా జీవుల్లో మనుషులపట్ల సుహృద్భావం కలగ డమేకాక, కొంతయినా సత్ప్రవర్తనకూడా అలవడింది. క్రమంగా ప్రతి జీవీ మానవులకు అనుకూలంగా మసలసాగింది. అవి మానవ జన్మ గొప్పతనాన్ని తెలుసుకున్నాయి.\nఈస్థితిలో జీవులన్నీ బ్రహ్మదేవుడితో, “ఈ సృష్టిలోని ప్రతి జీవిలోనూ ఏదో గొప్ప లక్షణముంది. మనుషులందరూ అన్ని జీవు ల్లోనూ పుట్టడంవల్ల, ఆ జీవులకు మనిషి గొప్పతనం తెలిసింది. అవి బాగుపడ్డాయి. వాటికి మనిషి అంటే ఆత్మీయతాభావం కలిగింది. అదేవిధంగా - ప్రతి జీవి నుంచీ ఒక ప్రాణిని మనిషిగా పుట్టిస్తే, మనిషి వాటి గొప్పతనాన్ని గ్రహించగలడు. వాటిపట్ల ఆత్మీ యతాభావాన్ని ప్రదర్శించగలడు!\" అని మనవి చేసుకున్నాయి. బ్రహ్మ తథాస్తు అన్నాడు.\nఅయితే, ఆలోచనాశక్తిగల మనుషుల్లో ఇతరజీవుల అంశను ప్రవేశపెట్టడంవల్ల, పొంచివున్న ప్రమాదం అప్పట్లో సృష్టికర్తకే స్ఫురించలేదనుకోవాలి!\nమహావేదుడు, శ్రీధరుడికీ కథను చెప్పి, “రాజా! పక్షి అంశవున్న మనుషులు పక్షుల్ని ప్రేమిస్తారు. సాధుజంతువుల అంశవున్న వారు వాటి లక్షణాలు కలిగివుంటారు. క్రూర మృగాల, విషసర్పాల అంశవున్నవారు, ఆయా అంశల మేరకు దుర్మార్గాలు చేస్తూం టారు. అంశ మరీ ఎక్కువైతే పరమదుర్మార్గులు. తక్కువైతే కొంత దుర్మార్గులు. మనుషుల్లో దుష్టత్వానికి దుష్టజీవుల అంశలే కారణం. దుష్ట జీవులను వేటాడినట్లే దుష్టులైన మనుషుల్ని వేటాడడం, రాజుగా నీ కర్తవ్యం!\" అన్నాడు.\nశ్రీధరుడు ఈ కథ విని ఆశ్చర్యపడ్డాడు. అయితే, అతడికింకా తను నియమించిన గ్రామాధికారులపట్ల మమకారం చావక, \"మహాత్మా! అన్ని జన్మలలోనూ ఉత్కృష్టమైన మానవజన్మ. ఆ జన్మలభించిన జంతువుకూడా ఉత్కృష్టంగా ప్రవర్తించాలి కదా!తాత్కాలికంగా పాతవాసనలు పోకున్నప్పటికీ, మీవంటిదైవాంశ సంభూతుల హితబోధ అయినా వారిని మార్చాలి కదా?” అంటూ మహావేదుడికే చురక అంటించాడు.\nదీనికి మహావేదుడు మందహాసంచేసి, “నాయనా! కర్మపరిపక్వమై జంతు లక్షణాలు నశించిన జీవికి మానవజన్మ లభిస్తే తప్పక ఉత్తమ లక్షణాలు కలిగివుంటుంది. కానీ యథాతథంగా వున్న జీవికి రూపం మాత్రం మారి మనిషైతే వెనుకటి గుణాలన్నీ అలాగే వుంటాయి. ఇందులో నీకు తెలియనిదే ముంది? బొమ్మగా చెక్కినంతమాత్రాన రాతికి బొమ్మ లక్షణాలు రావనీ, రాతిలక్షణాలేవుండి పోతాయనీ, నీవీ ప్రభాకరుడితో అన్నావుకదా! మన చుట్టూవున్న మనుషులందరూ మను షులుకారు. మనిషిబొమ్మలుగా మారిన ఇతర జీవులు. బొమ్మను తాకి అది రాతితో చేయ బడిందో, లోహంతో చేయబడిందో, కర్రతో చేయబడిందో తెలుసుకోవచ్చు. అలాగే మనిషి వ్రర్తనను బట్టి, ఆ మనిషిలో ఏ జీవి అంశ వున్నదో తెలుసుకోవచ్చు. నా అభిప్రాయంలో ప్రభాకరుడి పితూరీకి గురి అయిన గ్రామాధి కారులందరిలోనూ క్రూరమృగాల, విషసర్పాల అంశ ఎక్కువ పాళ్ళలోవున్నది. నిజరూపంలో వాటిని అదుపుచేయగలను. వారిలో ఆ అంశ లేకున్నా వారిని మార్చగలను. కానీ మనిషి రూపు వాటికి వరమైంది! అలాంటి వారికి రాజు అండ లభిస్తే ప్రళయమే సృష్టించగలరు. రాజు మాత్రమే వారి ఆగడాలను అరికట్టగలడు!” అన్నాడు.\nశ్రీధరుడు వెంటనే మహావేదుడికి సాష్టాంగ పడి, \"మహాత్మా! నా అజ్ఞానం తొలగింది. మహాత్ముల సందేశాలకు మారని దుష్టులు మానవులుకారు, క్రూరజంతువులు. ఆ జంతువులకు బోనులేర్పాటుచేయక తప్పదు. అది రాజుగా నా కర్తవ్యం!\" అన్నాడు.\nఆ తర్వాత శ్రీధరుడు, గ్రామాధికారు లందరిపై విచారణజరిపి, వారిలో ఉత్తములను సత్కరించి, నేరస్థులను శిక్షించాడు.",
            "book_page_end": 10
        },
        {
            "title": "యక్షపర్వతం 8",
            "book_page_start": 11,
            "pdf_page_start": 11,
            "pdf_page_end": 17,
            "author": "చందమామ బృందం",
            "genre": "ధారావాహిక",
            "moral": "ధైర్యం, సాహసం ఉన్నవారికి ప్రాణాలు తీపి కాదు. శత్రువుల బలహీనతలను తెలుసుకొని సమయస్ఫూర్తితో వ్యవహరించాలి.",
            "keywords": [
                "తోడేళ్ళు",
                "యక్షపర్వతం",
                "బిలదుర్గం",
                "సామ్రాజ్యం",
                "గురుభల్లూకుడు",
                "స్వర్ణాచారి"
            ],
            "characters": [
                "సమరబాహు",
                "చందూ",
                "ఖడ్గవర్మ",
                "జీవదత్తుడు",
                "గురుభల్లూకుడు",
                "ఎలుగ్గొడ్డు శిష్యుడు",
                "స్వర్ణాచారి",
                "వీరసింహుడు",
                "జంతుశాలాధికారి"
            ],
            "locations": [
                "యక్షపర్వతం",
                "బిలదుర్గం",
                "అరణ్యం",
                "వీరపురం"
            ],
            "content": "[గురుభల్లూకుడు సొరంగమార్గంపైన వున్న ద్వారం దగ్గరకు వచ్చాడు. ఖడ్గజీవదత్తులు చచ్చిన తోడేలును ద్వారంలోకి విసిరివేశారు. అది చూసిన తోడేళ్ళు కొన్ని సొరంగంలోకి దూకినై. వాటి వెనకగా ఖడ్గజీవదత్తులు ద్వారంపైకి ఎక్కారు. కింద నిలబడివున్న సమరబాహునూ, అతడి అనుచరుడు చందూనూ తోడేళ్ళు ఆకలితో చుట్టుముట్టసాగినై.\n- తరవాత]\nబిలదుర్గంలోంచికాక, పారిపోయేందుకు మరే దైనా మార్గంవున్నదా అని చుట్టూ కలయ చూస్తూన్న సమరబాహుణ్ణి, చందూ పెద్దగా గొంతెత్తి కేకపెట్టి, “దొరా, తోడేళ్ళు మనమీదికి వచ్చి పడుతున్నై, మనం చచ్చాం!\" అంటూ ఎగిరి గంతేశాడు.\nఈ లోపల ఖడ్గవర్మ ద్వారం వెనకనుంచి ముందుకు వంగి రెండు చేతులూ కిందికి చాచి, \"సమరబాహూ, చందూ! నాచేతులు ఆధారంగా పట్టుకుని ద్వారంమీదికి చేరండి!\" అని హెచ్చరించాడు.\nసమరబాహూ, చందూ వెంటనే పరిగెత్తి, ఖడ్గవర్మ చేతులు పట్టుకోగానే, ఖడ్గవర్మవాళ్ళిద్దర్నీ ద్వారం మీదికి లాగాడు. అంతలో జీవదత్తుడు దండంతో చుట్టుముట్టుతున్న తోడేళ్ళను అదిలించి, ఎగిరి సొరంగమార్గం మీదికి పోయాడు. ఇప్పుడు నలుగురూ తామున్న సొరంగంలోకి పరీక్షగా చూశారు. ఖడ్గవర్మ, జీవ దత్తుడితో, \"జీవా! ఆ గురుభల్లూకుడూ, వాడి ముఠా అంతా ఏమైనట్టు? ” అన్నాడు.\nజీవదత్తుడు, బిలంలోంచి ఏవైనాధ్వనులు వస్తున్నవేమో అని శ్రద్ధగా విని, “ఖడ్గా, బిలంలో ఎక్కడో కొంత గందరగోళం జరుగుతున్నట్టు అస్పష్టంగా నాకు ధ్వనులు వినబడుతున్నవి. నీకేమీ వినబడడంలేదా?\" అని అడిగాడు.\nఖడ్గవర్మ జవాబు చెప్పబోయేంతలో, సమరబాహు కళ్ళింతచేసి, తలపంకిస్తూ, \"నాకు తోడేళ్ళ అరుపులే కాదు, గురుభల్లూ కుడు తన శిష్యులకు చేస్తున్నహెచ్చరికలు కూడా వినబడుతున్నవి. మనం ఇక్కడ అట్టే కాలం వుండడం బహుప్రమాదకరం!\" అంటూ వణికిపోసాగాడు. ఖడ్గవర్మ, అతడి మాటలకు నవ్వి, “ఏదోసామ్రాజ్యాన్ని స్థాపించాలని, సింధు ఎడారులనుంచి ఇంత దూరం వచ్చినవాడికి, ప్రాణాలమీద తీపి పనికిరాదు,” అన్నాడు.\nఆ మాటలతో సమరబాహు తెగింపు వచ్చినవాడిలా చేతిలోని ఈటెను పైకెత్తి, “ప్రాణాలు పోగొట్టుకుంటే ఇంక రాజ్యాలు జయించి, సామ్రాజ్యం స్థాపించేదేమిటి? అందుకే నా కోర్కె నెరవేరేవరకూ నేను చావ దలచుకోలేదు,” అన్నాడు.\nసమరబాహుడిమాటలకు ఖడ్గజీవదత్తులు చిన్నగా నవ్వారు. తర్వాత జీవదత్తుడు సొరంగ మార్గాన ముందుకు బయలుదేరుతూ, “సమరబాహూ! నా చేతిలోని మంత్రదండం, ఖడ్గవర్మ కల్తీ నిన్ను, మా మిత్రుడైన స్వర్ణాచారి దగ్గరకు చేర్చుతాయి. అట్లని,అవసరం అయితే, ఆత్మ రక్షణకు నీచేతిలోని ఈటెను ఉపయో గించడం మరిచేవుసుమా!” అని హెచ్చ రించాడు.ఆ తర్వాత నలుగురూ సొరంగమార్గాన ముందుకు పోతున్నకొద్దీ, తోడేళ్ళ అరుపులూ, మనుషుల కేకలూ మరింత స్పష్టంగా వినబడ సాగాయి. కొద్దిసేపటికల్లా వాళ్ళు సొరంగ మార్గంలోంచి బిలంలో ఎలుగ్గొడ్డు మనుషులు నివసించే ప్రాంతాలను చేరారు. వృకేశ్వరీదేవి కొయ్యవిగ్రహం వుండేగదిలో గురుభల్లూకుడు వుండవచ్చన్న అనుమానం జీవదత్తుడికి కలిగింది.\nఅంతలో ఒక ఎలుగ్గొడ్డువాడు ప్రాణభీతితో కేకలు పెడుతూ వాళ్ళున్నవైపుకు పరుగెత్తు కుంటూ వచ్చాడు. వాడి వెనగ్గా తోడేలొకటి కోరలు చాచి, అరుస్తూ వస్తున్నది. ఖడ్గవర్మ చప్పున ఒకడుగు ముందుకువేసి, కత్తితో తోడేలును ఒక్కపోటు పొడిచాడు. తోడేలు కర్ణకఠోరంగా అరిచి, వెనుదిరిగి, కిందపడుతూ లేస్తూ పారిపోయింది.\nఅప్పుడు జీవదత్తుడు, ఎలుగ్గొడ్డువాణ్ణి సమీపించి, చిన్నగొంతుతో, “ ఒరే, గురు భల్లూకుడి శిష్యుడా! నువ్వు పెద్దగా గొంతెత్తి మాట్లాడక, అడిగిందానికి జవాబు చెప్పు. మీ నాయకుడు గురుభల్లూకుడెక్కడున్నాడు? మీ ముఠావాళ్ళంతా ఇంకా ఈ బిలంలోనే వున్నారా, లేక బిలం వదిలి అరణ్యంలోకి పారిపోయారా?” అని ప్రశ్నించాడు.\n“దొరల్లారా, మావాళ్ళందరూ తోడేళ్ళకు భయపడి, ఇక్కడున్న కొట్టాల్లో, గదుల్లో దాక్కు న్నారు. గురుభల్లూకుడు, వృకేశ్వరీదేవి వున్న మందిరంలో ప్రార్థన చేసుకుంటున్నాడు, అన్నాడు ఎలుగ్గొడ్డువాడు.\n“మనుషుల్ని పట్టుకుని బానిసల్నిచేసి, వెట్టిచాకిరీ చేయించుకునే మహావీరులుగదా మీరు! తోడేళ్ళకు అంతగా భయపడిపో తున్నారేం?” అని అడిగాడు ఖడ్గవర్మ.\n“మనుషుల్దేముంది, దొరా! వాళ్ళకన్నా కొంచెం బలవంతులకు ఇట్టే లొంగిపోతారు. తోడేళ్ళలాకాదే; క్రూరమృగాలాయె!\" అన్నాడు ఎలుగ్గొడ్డువాడు.\nవాడి మాటకు జీవదత్తుడు నవ్వి, “పిరికి వేదాంతమయినా బహుపసందుగా చెప్పావురా, భల్లూకా! సరే, గురుభల్లూకుడు వృకేశ్వరీ మందిరంలో వున్నాడన్నావు. నువ్వు ముందుండి అక్కడికి దారి తియ్యి. మమ్మల్ని మోసం చేయాలని చూశావో, చిత్రవధ చేస్తాం!\" అన్నాడు.\nతక్షణం భల్లూకుడి శిష్యుడు కొంత దూరంనడిచి, ఒక గదికేసి చేయి చూపుతూ, “దొరా, అదే వృకేశ్వరీదేవి మందిరం. గురుభ ల్లూకుడు లోపలవున్నాడు, చూడండి!'”అన్నాడు.\nఖడ్గవర్మ నిశ్శబ్దంగా పోయి మందిరం తలుపుమీద చేయివేసి మెల్లిగా నెట్టి చూశాడు. లోపల వృకేశ్వరీ విగ్రహానికి నాలుగైదడుగుల దూరంలో గురుభల్లూకుడు సాష్టాంగపడి, కంపితస్వరంతో ఏదో గొణుక్కుంటున్నాడు.\nఖడ్గవర్మ, జీవదత్తుణ్ణి, “ఇప్పుడేంచేయడం?” అని అడిగాడు.\nజీవదత్తుడు “వాడు విగ్రహంముందు సాష్టాంగపడి వున్నాడు గనక, నువ్వు విగ్రహం వెనక్కు పోయి, వృకేశ్వరి మాట్లాడుతున్నట్లు నటించి, గురుభల్లూకుణ్ణి, వాడి శిష్యుల్నీ, ఈ బిలదుర్గంనుంచి పారిపొమ్మని హెచ్చరిక చెయ్యి,” అన్నాడు.\nఆ వెంటనే ఖడ్గవర్మ పిల్లిలా ప్రవేశించి, వృకేశ్వరీదేవి విగ్రహం వెనక దాగి, “ఓరోరీ, గురుభల్లూకా! నీ భక్తికి మెచ్చాను. దైవ ద్రోహులు ప్రవేశించడంతో, ఈ బిలదుర్గం అపవిత్రమైపోయింది. నేను ఇప్పుడే ఇక్కడ అంతర్థానమై, అరణ్యంలోని కొలనుగట్టున వున్న జమ్మిచెట్టుకింద ప్రత్యక్షం కాబోతున్నాను. నువ్వు శిష్యగణంతో, ఆ కొలనులో శుచివై వచ్చి, నన్ను పూజించు!\" అన్నాడు.\nఆ మాటలు వింటూనే గురుభల్లూకుడు అదిరిపడి లేచి నిలబడ్డాడు. వాడు చేతులు జోడించి, “వృకేశ్వరిమాతా!\" అంటూ ఏమో చెప్పబోయేంతలో,ఖడ్గవర్మ గట్టిగా కసురుతూ, “ఒరే, మాట్టాడకు! తక్షణం అరణ్యంలోని కొలనుగట్టుకు రా,” అన్నాడు.\nగురుభల్లూకుడు గదినుంచి బయటికి వచ్చేంతలో, జీవదత్తుడు, మిగిలినవాళ్ళూ ఒక గోడచాటున దాక్కున్నారు. గురుభల్లూకుడు పంచశూలాన్ని పైకెత్తి, \" ఒరే, వృకేశ్వరీ భక్తుల్లారా! దేవి ఆజ్ఞ అయింది. వెంటనే అందరూ బయలుదేరి అరణ్యంలోని కొలను దగ్గరకు చేరండి,\" అంటూ బిలదుర్గంలో కేకలు పెడుతూ తిరగ సాగాడు. కొద్దిసేపట్లో అందరూ బిలంనుంచి బయటికి వచ్చారు.\nవాళ్ళు అరణ్యంకేసి కొద్దిదూరం నడిచాక, గురుభల్లూకుడికీ, ఇంకా వృకేశ్వరి మంది రంలో వున్నదో మాయమైపోయిందో చూడాలని పించింది. వాడు తిరిగి బిలంకేసి వస్తున్నంతలో, ఖడ్గజీవదత్తులు బిలంలోవున్న తోడేళ్ళను కొట్టి బయటికి తరిమేస్తున్నారు.\nగురుభల్లూకుడు తనకు ఎదురుగా వస్తున్న తోడేళ్ళను చూసి నిలువెల్లా కంపించి పోయి, వెనుదిరిగి తన శిష్యులకేసి పరిగెత్తుతూ, “వృకేశ్వరీమాతా, రక్షించు!\" అంటూ చావు కేకలు పెట్టసాగాడు.\nఖడ్గవర్మ ఆ దృశ్యం చూస్తూనే ఆశ్చర్య పోయి, “వెంటపడినవి నాలుగుతోడేళ్ళకన్న ఎక్కువలేవు. వాటిని ఎదుర్కొని చంపలేక, అంతమంది వృకేశ్వరీభక్తులు కాళ్ళ సత్తువ కొద్దీ పరిగెత్తుతూండడం నవ్వుతెప్పిస్తున్నది,\" అన్నాడు.\nజీవదత్తుడు వేగంగా పోయి తోడేళ్ళను తన చేతి దండంతో అదిలించి వాటిలో అందిన దాన్ని బలంగా కొట్టాడు.\nఆ దెబ్బకు తోడేలు కిందపడి గిలగిల కొట్టుకోసాగింది. మిగతావి బెదిరిపోయి చెల్లాచెదురుగా పారిపోయినై. అదిచూసిన గురుభల్లూకుడు ఆనందపడిపోతూ, జీవ దత్తుడికి రెండుచేతులూ ఎత్తి నమస్కరించాడు.\nజీవదత్తుడు, భల్లూకుణ్ణి నిలువెల్లా ఒకసారి పరిశీలనగా చూసి, “భల్లూకం బాబూ! ఇంతకూ నువ్వు ఈ అరణ్యంలో ఏ వ్యవసాయమో చేసుకుని జీవించక, ఈ తోడేళ్ళ పెంపకం, వృకేశ్వరీ ఉపాసనలూ ఎందుకు ప్రారం భించావు?” అని ప్రశ్నించాడు.\nఆ ప్రశ్నకు గురుభల్లూకుడు బిక్క ముఖం పెట్టి, “దొరా! నలుగురిమీదా అధికారం చెలాయిస్తూ సుఖంగా బతకాలంటే ఇంతకన్న సులువైన మార్గం నాకేదీ కనిపించలేదు, అన్నాడు.\n\"మరైతే నువ్విప్పుడేం చేయబోతున్నావు? నీ శిష్యగణమంతా నిన్ను తోడేళ్ళకు వదలి అరణ్యంలోకి పారిపోయారుగదా!” అన్నాడు మధ్యలో కల్పించుకుని ఖడ్గవర్మ.\n\"అలాంటిదేమీ లేదు దొరా! వాళ్ళుఅరణ్యం లోని కొలను దగ్గర వెలువనున్న వృకేశ్వరీదేవిని పూజించేందుకు వెళ్ళారు. మహాశక్తివంతు రాలైన ఆ దేవి, బిలదుర్గంలోంచి ఇంతకు ముందే అంతర్థానమైపోయింది!” అన్నాడు గురుభల్లూకుడు.\nఅంతలో నలుగురు ఎలుగ్గొడ్డు ముఠా వాళ్ళు అక్కడికి పరుగుపరుగున వచ్చి, గురుభల్లూకుడితో, “గురుభల్లూకా, ఘోర ప్రమాదం! వృకేశ్వరీదేవి వెలువనున్న కొలను దగ్గర అయిదారుగురు ఒంటెల వాళ్ళున్నారు. వాళ్ళ నాయకుడైన స్వర్ణాచారి అనేవాడు, మనవాళ్ళల్లో ఇద్దర్ని చంపి, ఐదుగుర్ని చుట్టుముట్టి పట్టుకున్నాడు. ఈ దుర్వార్త చెప్పేందుకు మేం పారిపోయి వచ్చాం, అన్నాడు.\nస్వర్ణాచారి పేరు వింటూనే ఖడ్గజీవదత్తులూ, సమరబాహూ పొందిన ఆశ్చర్యం అంతాయింతా కాదు. ఎక్కడో కొండమీద కోటకట్టే ప్రయ త్నంలో వున్న స్వర్ణాచారి, నలుగురైదుగురు అనుచరుల్ని వెంటబెట్టుకుని, ఇక్కడి కొలను ప్రాంతానికి ఎందుకొచ్చినట్టు?\nజరిగిందేమంటే - ఈ కొండ, అరణ్య ప్రాంతాలన్నీ వీరపురరాజైన వీరసింహుడి ఆధీనంలోనివి. వారం రోజులక్రితం వీరసిం హుడి జంతుప్రదర్శనశాలాధికారి, పదిమంది సైనికులను వెంటబెట్టుకొని, జంతుశాలకు కొత్తమృగాలను పట్టుకువెళ్ళేందుకు అర ణ్యానికి వచ్చాడు. వాళ్ళు వలలువేసీ, బోనులు పెట్టికొన్ని అడవిపక్షులనూ, రెండు పులులనూ పట్టుకుని మధ్యాహ్నంవేళ ఒక వాగు ఒడ్డున విశ్రాంతిగా కూర్చుని భోజనాలు చేస్తున్నారు.\nరాజుగారి సైనికుల్లో ఒకడు అందరికన్నా ముందుగా భోజనం ముగించి, ఎండవేళప్పుడు చెట్లకొమ్మల్లో ఎవైనా వింతపక్షులు కనబడత వేమో అని చెట్ల నీడల్లో నడుస్తూ, అరణ్యంలో కొంతదూరం పోయాడు. వాడికి ఒక కొలను దగ్గర చెట్లకు కట్టివున్న నాలుగు ఒంటెలు కనిపించినై. వాడు ఆనందాశ్చర్యాలతో కిందు మీదైపోతూ, వాగుదగ్గరకు పరిగెత్తుకువచ్చి, జంతు ప్రదర్శనశాలాధికారితో ఆ వింతశుభవార్త చెప్పాడు.\n“ఒంటెలా! ఏవీ? ఎక్కడ? మన ప్రదర్శన శాలలో లేనివి ఉష్ట్రమూ, ఉష్ట్రపక్షి మాత్రమే. ఒక ఉష్ణమూ, ఉఫ్రికా వుంటే, మనరాజుగారి కెంతో కీర్తి! రాజ్యానికెంతో పేరు!\" అంటూ ఉత్సాహం పట్టలేక వడవడ వణకసాగాడు జంతుశాలాధికారి.ఆ మాటలకు సైనికుడు కాస్త నిరుత్సాహపడి, “అయ్యా! ఆ ఒంటెలు 'చెట్లకు కట్టి వున్నవి. వాటికి యజమానులెవరో వున్నట్టున్నది!\" అన్నాడు.\n“యజమానులా! వాళ్ళెవరు? ఈ వీరపురం రాజ్యంలో వున్న ప్రజలకూ, అరణ్యా లకూ, కొండలకూ, నీటికీ, గాలికీ- ఒక్కమాటలో రాజ్యంపై విస్తరించి వున్న ఆకాశానిక్కూడా యజమాని మన వీరసింహ మహారాజు లుంగారు, తెలిసిందా? మీలో ఇద్దరు ముగ్గురుపోయి, ఆ ఒంటెలను ఇక్కడికి తోలుకురండి.వాటి యజమానులన్నావే; వాళ్ళు కనిపిస్తే, వాళ్ళనుకూడా ఇక్కడకు వచ్చి, నా దర్శనం చేసుకోమనండి!” అన్నాడు జంతుశాలాధికారి.\nసైనికులు నలుగురు బయలుదేరి ఒంటె లున్న చోటుకు వెళ్ళారు. ఎక్కడా వాటి యజ మానులున్న సూచనలు లేవు. వాళ్ళు ధైర్యంగా పోయి,వాటితాళ్ళను ఊడదీయబోయారు. కొత్త మనుషుల్ని చూసి బెదిరిన ఒక ఒంటె వికృతంగా అరిచి, కాళ్ళతో చెట్ల బోదెలను తన్నుతూ అలజడి ప్రారంభించింది.\nఉదయానే అరణ్యానికి వేటకొచ్చిన స్వర్ణాచారీ, నలుగురు సమరబాహు అను చరులూ వేట ముగించి, కొంతదూరంలో వున్న గుబురుచెట్లకింద విశ్రాంతి తీసుకుంటు న్నారు. వాళ్ళకు ఒంటె అరుపులు వినబడినై. ఏ పులో, సింహమో ఒంటెలదగ్గరకు వచ్చిం దనుకుంటూ, వాళ్ళు కత్తులు దూసి పరుగు పరుగున ఒంటెలున్నచోటుకు వచ్చారు.\nవాళ్ళను చూసి రాజు సైనికులు కూడా కత్తులు దూశారు. సమరబాహు అనుచరుల్లో ఒకడు కోపంతో పళ్ళు కొరుకుతూ, “ఎవర్రా మీరు, సైనిక దుస్తులు వేసుకున్న అడవి దొంగల్లా వున్నారు! ఒంటెలను దొంగిలించడం, మీబోటి అల్పులవల్ల అయ్యేపనేనా?”అన్నాడు.\n“మేం దొంగలంకాదు. వీరసింహ మహా రాజుగారి సైనికులం. మీ ఒంటెలను అపహ రించుకుపోవడంలేదు. పుల్లరి కట్టకుండా రాజుగారిదైన అరణ్యంలో మేపుతున్నందుకు, వాటిని బందెలదొడ్డికి తోలుకుపోతున్నాం,\" అన్నాడొక సైనికుడు అతి తెలివిగా.\n“ఎవరా వీరసింహ మహారాజు? ఈ ప్రాంతాల అధికారమంతా శ్రీశ్రీ సమరబాహు మహారాజుగారిదే!వారి ఒంటెలను దొంగిలించ డానికివచ్చినమిమ్మల్ని విచారించి శిక్షించుతాం. వెంటనే కత్తుల్ని నేల జార్చి లొంగిపొండి!\" అన్నాడు స్వర్ణాచారి.\nపారిపోయే అవకాశంలేదని తెలుసుకున్న వీరసింహుడి సైనికులు వాళ్ళను ఎదిరించారు. అప్పుడు జరిగిన కత్తియుద్ధంలో ఇద్దరు రాజసైనికులు చచ్చారు. ఒకడు గాయపడ్డాడు. నాలుగోవాడు.ఎలాగో సమరబాహు అనుచరు లకు అందకుండా, కాలి సత్తువకొద్దీ పరుగెత్తి వాగుఒడ్డునవున్న జంతుశాలాధికారిని చేరాడు.\nశరీరంమీద అక్కడక్కడా నెత్తురు మరకల్తో, ఆయాసపడుతూ తనదగ్గరకు పరిగెత్తు కొస్తున్న సైనికుణ్ణిచూస్తూనే జంతుశాలాధికారి, \"ఇది మహావింతగా వుందే! నేను చదివిన అరణ్య, పెంపుడు జంతుశాస్త్రాల్లో ఎక్కడా ఒంటెలు మాంసాహారులని లేదు. ఆశ్చర్యం! నీ వెంటవచ్చిన తతిమ్మా ముగ్గుర్నీ అవి చంపి తినేసినయ్యా?\" అని అడిగాడు.\n\"అయ్యా! ఒంటెలుకాదు, వాటి యజమా నులు నన్నిలా గాయపరిచారు. నావెంటవచ్చిన ముగ్గురూ వాళ్ళ కత్తులకు బలైపోయారు. వాళ్ళెవరోగాని కత్తి తిప్పటంలో ఆరితేరిన ఘటాల్లా వున్నారు,” అన్నాడు సైనికుడు.\n“మనకన్న కత్తియుద్ధంలో మొనగాళ్ళు, ఇతర లోకాల సంగతి అంతగా తెలియదు - ఈ లోకంలో వున్నారంటేనే నమ్మను!” అంటూ జంతుశాలాధికారి చర్రున ఒరలోంచి కత్తిదూసి నిలబడ్డాడు.అతడితోపాటుమిగతా సైనికులు కూడా కత్తులుదూసి నిలబడ్డారు.\nగాయపడి వచ్చిన సైనికుడు, తాను పారిపోయివచ్చిన దిక్కుకేసి చూసి, తమకేసి వస్తున్న సమరబాహు అనుచరులు కళ్ళబడ గానే, జంతుప్రదర్శన శాలాధికారితో, \" మీ అనుమానమేదో త్వరలోనే తీరిపోతుంది; అరుగో, వాళ్ళిటేవస్తున్నారు!\" అన్నాడు.\n“ఒరే, వీరశూర సైనికుల్లారా, వీళ్ళెంత అమాయకులు.యమకింకరులనైనా తరిమి కొట్టగల మనమీదికే వస్తున్నారా, ఆహా!”అంటూ జంతుప్రదర్శనశాలాధికారి, సైనికులను హెచ్చ రించి, సమరబాహు అనుచరులకేసి బయలు దేరాడు. - (ఇంకావుంది)",
            "book_page_end": 17
        },
        {
            "title": "మొహమాటపు అల్లుడు",
            "book_page_start": 18,
            "pdf_page_start": 18,
            "pdf_page_end": 18,
            "author": "గవ్వల నిర్మలాదేవి",
            "genre": "హాస్యం",
            "moral": "మొహమాటం మనుషుల మధ్య ఇబ్బందులను సృష్టిస్తుంది. అవసరాన్ని సూచించడానికి సరైన మార్గాన్ని ఎంచుకోవాలి.",
            "keywords": [
                "అల్లుడు",
                "అత్తమామలు",
                "ఫలహారం",
                "మొహమాటం",
                "విందుకు రావడం"
            ],
            "characters": [
                "అల్లుడు",
                "రామయ్య (మామగారు)",
                "రాజమ్మ (అత్తగారు)"
            ],
            "locations": [
                "ఇల్లు",
                "వంటగది"
            ],
            "content": "మంచి ఎండ వేళ చెమటలు కక్కుకుంటూ వచ్చిన అల్లుణ్ణి చూసి, రామయ్య, రాజమ్మలు విస్తు పోయారు. వాళ్ళను చూసి అల్లుడు, \"మరేం లేదు లెండి! మీ ఊళ్ళో చిన్న పని పడి వచ్చాను, పనైపోయింది, అలాగే మిమ్మల్ని ఒకసారి చూసి పోదామని ఇలా వచ్చాను,” అన్నాడు.\nరామయ్య, రాజమ్మలు అప్పుడే భోజనం చేసి, గిన్నెలు కడిగి బోర్లావేసి, అలా నడుం వాల్చారు.\nఅల్లుడు కాళ్ళూ చేతులూ కడుక్కుని వచ్చేసరికి, వంట ఎలాగూ కాదుకాబట్టి, తేలిగ్గా ఏదైనా ఫలహారం చేద్దామని, రాజమ్మ వంటగదిలోకి వెళ్ళింది.\nఆమె త్వరత్వరగా ఫలహారం తయారు చేసి పళ్ళెంలో వుంచి, అల్లుడి ముందు పెట్టింది. బాగా ఆకలిమీద వున్నాడేమో, అల్లుడికి పెట్టిన ఫలహారమంతా నిమిషంలో ముగించాడు. ఫలహారం కూడా మంచి రుచిగావుంది. అత్తగారు మారు వడ్డిస్తారని ఆశించాడు. కానీ ఆమెలో ఆ ఉద్దేశం వున్నట్టు కనబడలేదు. అడగడానికి మొహమాటం అడ్డువచ్చింది.\nఅతడు ఖాళీ అయిన పళ్ళాన్ని తిరగేసీ బోర్లావేసీ చూస్తూ, “పళ్ళెం చాలా బాగుంది! ఏ కొట్లో కొన్నారు? కొట్టు పేరు పళ్ళెం వెనక వుందా?\" అంటూ పదేపదే పళ్ళాన్ని బోర్లావేయసాగాడు.\nఅల్లుడికి మరి కాస్త ఫలహారం అవసరముంది! కానీ రాజమ్మ గిన్నెలోని ఫలహారమంతా ఒకేసారి పళ్ళెంలో పెట్టి ఇచ్చేసింది. ఫలహారం అయిపోయిందని చెప్పడానికి ఆమెకు మొహమాటం అడ్డా చ్చింది.\nఇలా ఇద్దరి అవస్థా చూస్తూన్న రామయ్య, అల్లుడితో, \"ఉండు, బాబూ! ఆ పళ్ళెంతో పాటు కొన్న మరొక వస్తువు ఇంట్లోవుంది. దాని వెనక కొట్టు పేరేమైనా వున్నదేమో చూస్తాను!\" అంటూ వంటగదిలోకి వెళ్ళి, రాజమ్మ ఫలహారం తయారు చేసిన గిన్నెను తీసుకు వచ్చి, అల్లుడి ముందు బోర్లావేసి, “ఇది మీ అత్తయ్య ఫలహారం వండిన గిన్నె! దీని వెనకా కొట్టుపేరే లేదు,\" అన్నాడు.\nఫలహారం అయిపోయిన సంగతి, మామగారు ఇలా తెలియజేశాడని అర్థం చేసుకున్న అల్లుడు, లేచి చెయ్యి కడుక్కున్నాడు. తర్వాత వేళకాని వేళవచ్చి, అత్తమామలను ఇబ్బంది పెట్టినందుకు నొచ్చుకుంటూ సెలవుతీసుకున్నాడు.",
            "book_page_end": 18
        },
        {
            "title": "పండితుడి గుర్తింపు!",
            "book_page_start": 19,
            "pdf_page_start": 19,
            "pdf_page_end": 23,
            "author": "కల్పితం (ఆధారం: లలిత-శర్మిల రచన)",
            "genre": "బేతాళ కథ",
            "moral": "సాహిత్యం, కవిత్వం సమాన్యులకు కూడా ఆనందాన్ని ఇస్తాయి. పాండిత్యం కేవలం కొద్దిమంది విద్వాంసులకే పరిమితం కాకూడదు. పండితులు అహంకారం వీడి సామాన్యులను కూడా గౌరవించాలి.",
            "keywords": [
                "విక్రమార్కుడు",
                "బేతాళుడు",
                "జగన్నాధ పండితుడు",
                "శ్రీకరుడు",
                "సాహిత్యం",
                "కృష్ణలీలా తరంగిణి"
            ],
            "characters": [
                "విక్రమార్కుడు",
                "బేతాళుడు",
                "జగన్నాధ పండితుడు",
                "శ్రీకరుడు (కొడుకు)",
                "శారద (కోడలు)",
                "రంగడు (పాలేరు)",
                "నారాయణభట్టు"
            ],
            "locations": [
                "శ్మశానం",
                "హరితవనం (గోస్తనీ నదీతీరం)",
                "మాధవీపురం"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి భుజానవేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, \"రాజా, భీతి గొలిపే శ్మశానంలో, ఇంతఅర్ధరాత్రి వేళ, సాధించ దలచినదానికోసం ఎన్ని ఇక్కట్లకు గురి అవుతున్నా వీడని నీ మనోస్థైర్యం కొనియాడదగిందే. ఐతే, దీనికంతటికీ కారణం ఎవరై వుంటా రన్నది తీరని సమస్య. ఒకవేళ నువ్వు, ఈ శ్రమంతా నీకు విద్యాబుద్ధులు నేర్పిన ఏ గురువుకోసమో లేక నువ్వు గౌరవించే ఏ పండితుడికోసమో అయితే మాత్రం, నువ్వు ఆశాభంగానికి గురి కాగల ప్రమాదమున్నది. ఈ గురువులూ, పండితుల్లో చాలామంది స్థిరచిత్తులూ, వ్యవహారదక్షతా వున్నవాళ్ళు కారు. వాళ్ళల్లో స్వాతిశయం, అహంభావం పాలెక్కువ. వాళ్ళు తమ ఆత్మబంధువుల్లో కూడా ఎవరైనా, తమకు సాటిరాగల పాండితీ ప్రతిభలున్న వాళ్ళపట్ల కూడా అసూయా, మత్సరాలకు గురవుతుంటారు. ఇందుకు ఉదాహరణగా, జగన్నాధుడనే పండితుడి కథ చెబుతాను, శ్రమ తెలియకుండా, విను,\" అంటూ ఇలా చెప్పసాగాడు :\nపూర్వం, గోస్తనీ నదీతీరంలో హరితవనం అనే ఒక పల్లెటూరు వుండేది. పల్లెచుట్టూ ఎటు చూసినా పచ్చగా కళకళలాడుతున్న పంట పొలాలూ, తోటలూవుండేవి. అక్కడ నివసించే రైతులకు గోస్తనీ నది కనిపించే దైవం. పంట చేతికొచ్చిన తర్వాత కూలీల దగ్గరనుంచీ, యజమానులదాకా ఏకమై, గోస్తనీ నదీతీరాన పెద్ద సంబరం చేసేవారు. ఆనాడు వారు నదిలో వేసే పూలతో నది నిండి పోయి ఎక్కడా నీరు కనిపించకుండా, నది పొడవునా ఒక పెద్ద పూలపాన్పు పరిచినట్టుగా ఉండేది.\nఅటువంటి హరితవనంలో, జగన్నాధ పండితుడనే ఒక గొప్ప పండితుడుండేవాడు. ఆ చుట్టుపక్కల నూరు కోసుల మేరకు, ఆయనను మించిన పండితుడు లేడని చెప్పుకునేవారు. ఆయన కేవలం పండితుడే కాదు, చక్కటి కవి కూడా. అయితే, నిరక్ష రాస్యులూ, ఏదో సామాన్యమైన విద్యాపరిజ్ఞానం కలవారూ అధిక సంఖ్యలోగల ఆ చుట్టు పక్కల ప్రాంతాల్లో, జగన్నాధుడి కవిత్వం కేవలం జమీందార్లకూ, అతికొద్ది సంఖ్యలో గల విద్వాంసులకూ మాత్రమే పరిమితమై, మిగిలిన వారికి గగనకుసుమంగా వుండేది. నిరక్షరాస్యుల సంగతి అలా వుంచితే, కాస్తో కూస్తో అక్షరజ్ఞానం, విషయపరిజ్ఞానం కలవారు సైతం, ఆయన కళ్ళకు నిరర్థకప్రాణులుగా కనిపించేవారు.\nఆయన ఒక్కగానొక్క కొడుకు శ్రీకరుడు, తండ్రికి పూర్తి వ్యతిరేకమైన ప్రవృత్తి కలవాడు. ప్రకృతి సౌందర్యారాధకుడైన అతడు, ఉభయ సంధ్యల్లోనూ పొలాల గట్లమీదా, తోటల్లోనూ తిరుగుతూ ఆశువుగా రసికహృదయరంజక మైన కవిత్వం చెబుతూండేవాడు. ఆ సమ యంలో చుట్టుపక్కగల కూలీనాలీ జనమంతా అతడిచుట్టూ చేరేవారు. శ్రీకరుడి కవిత్వం వారికి సులభంగానే గ్రాహ్యమయ్యేది. ఒకవేళ వారికి అర్థం కాలేదనితోస్తే, శ్రీకరుడు తన కవిత్వానికి తానే రసవంతమైన వ్యాఖ్యానం చేస్తూ, వారికి విడమరిచి చెప్పేవాడు.\nశ్రీకరుడి ఈరకమైన ప్రవర్తన, జగన్నాధుడికి సుతరామూగిట్టేదికాదు. “కవిత్వానికి రసపుష్టి ఎంత ప్రధానమో, రసికుడైన శ్రోత కూడా అంతే ముఖ్యం. ఓ అంటే న రాని శుంఠల దగ్గర కవితాగానం చెయ్యడమంటే, సాహితీ సరస్వతిని బురద గుంటలోకి నెట్టడమే! నీ పద్ధతి నాకేం నచ్చలేదు. నీ వైఖరి మార్చుకుంటే మంచిది!” అంటూ చాలాసార్లు కొడుక్కు నయానా భయానా కూడా చెప్పి చూశాడు.\nఇలా రోజులు గడుస్తూండగా, హరితవన పల్లెకు ఎనిమిది క్రోసుల దూరంలో వున్న మాధవీపురం నుంచి శ్రీకరుడికి ఒక పెళ్ళి సంబంధం వచ్చింది. పెళ్ళికూతురు శారద, నారాయణభట్టు అనే పండితుడి ఏకైక కుమార్తె. భట్టుకు పండితుడిగా, కవిగా జగన్నాధ పండితుడికున్నంత పేరు ప్రతిష్ఠలు లేకపోయినా, ఆయనా అంతో ఇంతో మంచి పేరున్నవాడే. ఆయన కూతురుకు తానే గురువై స్వయంగా విద్యాబోధన చేశాడు.\nజగన్నాధ పండితుడు, కొడుకును వెంట బెట్టుకొని పెళ్ళిచూపులకు వెళ్ళాడు. శారద కాబోయే మామగారు వేసిన నాలుగైదు శాస్త్రసంబంధమైన ప్రశ్నలకు చక్కగా సమాధానాలు చెప్పి, జగన్నాధ పండితుడి వధూపరీక్షలో నెగ్గింది. ఆమె కోమల స్వరంతో మృదువుగా సూటిగా సమాధానాలు చెప్పిన తీరు, వినయ, విజ్ఞానాలతో మరింతగా వన్నె కెక్కిన ఆమె తీరైన సౌందర్యం శ్రీకరుడి మనసును గాఢంగా ఆకట్టుకున్నాయి. పెళ్ళి నిశ్చయమైంది.\nమాసం రోజులు తిరక్కుండా శారద, నవ వధువుగా శ్రీకరుడి చిటికెనవేలు పట్టుకుని, జగన్నాధ పండితుడి ఇంట కుడి పాదం మోపింది. చూడవచ్చిన వారంతా, ఆమె వినయశీలతనూ, అందచందాలనూ పదేపదే ప్రశంసిస్తూ, శ్రీకరుడి అదృష్టానికి ఎంతగానో ఆనందించారు.\nనెమ్మదిగా రోజులు గడిచాయి. ఒకనాటి సాయం సమయాన, ఎందుకో పెరట్లోకి వచ్చిన జగన్నాధ పండితుడు, దాపులనున్న పశువులశాలవైపు నుంచి కోడలి స్వరం వినిపించి, అప్రయత్నంగా చెవులు రిక్కిస్తూ అటువైపు చూశాడు.\nపశువుల శాలలో పాలేరు రంగడు ఆవు పాలు పిండుతున్నాడు. ఆవుకు పదడుగుల దూరంలో నిలబడిన శారద, తన మధుర స్వరంతో శ్రావ్యంగా ఒక శ్లోకాన్ని పఠిస్తున్నది.\nఅది లీలాశుకుని, కృష్ణలీలా తరంగిణిలోని శ్లోకం. రంగడు ఆనందంగా ఆ శ్లోకాన్ని వింటూ పాలు పితుకుతున్నాడు.\nచెవులకు ఇంపుగా శ్లోకం చదవడం పూర్తి కాగానే శారద, దాని అర్థాన్ని విడమరిచి చెప్పడు ప్రారంభించింది:\n“రంగా! నందగోకులంలో చిన్ని కృష్ణుడి తల్లి యశోదమ్మ, ఒకనాటి సాయంత్రం ఇలాగేపాలు పితుకుతున్నదట. అంతలో చిన్ని కృష్ణుడు తల్లి దగ్గరకు వచ్చి, వెనకనుంచి తల్లి వీపుమీద పడి మెడచుట్టూ చేతులు వేసి, 'అమ్మా పాలివ్వవూ,' అంటూ ముద్దుగా అడిగాడట. 'ఇప్పుడు కాదు నాన్నా, చీకటిపడిన తర్వాత యిస్తాను,' అంటూ చిన్నికృష్ణుణ్ణి లాలించింది తల్లి.\n'చీకటంటేఏమిటమ్మా?' అని అడిగాడట చిన్నికృష్ణుడు. ‘చీకటంటే మనకుఏమీ కని పించదన్ననమాట!' అంటూ యశోద, చీకటంటే ఏమిటో తనకు తోచిన రీతిలో చెప్పింది. అప్పుడు చిన్నికృష్ణుడేంచేశాడో తెలుసునా రంగా! కళ్ళురెండూ గట్టిగా మూసేసుకుని, 'చీకటి పడిపోయిందమ్మా. ఇప్పుడు నాకేమీ కనిపించడంలేదు! పాలివ్వవూ?'అంటూ ముద్దుగా అడిగాడట.”\nఈవిధంగా చిన్నికృష్ణుడి బాల్యచేష్టలకు వ్యాఖ్యానాన్ని పూర్తిచేసింది శారద.\nఎంతో భావస్ఫోకంగా, లలిత లలితంగా శారద చెప్పిన వ్యాఖ్యానం, సుమధురంగా వున్నట్టు అనిపించింది, జగన్నాధ పండితుడికి. అతడి కళ్ళు అప్రయత్నంగా పాలేరు రంగడి వైపు తిరిగాయి.\nరంగడి ముఖం, తానే యశోదమ్మ అయి నంత ఆనందంతో వెలిగి పోతున్నది. ముఖంలో ఎప్పుడూ వుండే జడత్వపు స్థానంలో ఏదో వింత కాంతి, జగన్నాధపండితుడికి స్పష్టంగా గోచరించింది.\nఅతడు మరొక్కసారి కోడలినీ, రంగడినీ పరికించి చూసి అక్కడి నుంచి ఇవతలకు వచ్చేశాడు.\nఆ మరునాటి ఉదయానే జగన్నాధ పండితుడు, కృష్ణలీలాతరంగిణిలోని మరొక శ్లోకాన్ని పాలేరు రంగడికి వివరించి చెబు తూండడం విన్న శారదా, శ్రీకరులకు మాత్రం, ఆయనలో హఠాత్తుగా వచ్చిన మార్పుకు కారణం తెలియక కొండంత ఆశ్చర్యం కలిగింది. అయితే, తమను చూడగానే ఆయన నవ్విన చల్లని నవ్వు, వారి మనుసుల్లో ఆశ్చర్యం స్థానంలోనే కొం నింపింది.\nబేతాళుడు ఈ కథచెప్పి, “రాజా, జగన్నాధ పండితుడు,రసికుడైన శ్రోత మాత్రమే కవి త్వాన్ని విసేందుకు అర్హుడనీ, అలాకాక ఏమాత్రం విద్యాగంధం లేనివాళ్ళకు కవిత్వం వినిపించ డమంటే, సాహితీ సరస్వతిని కించపరచడ మేననీ, తన కొడుకు శ్రీకరుణ్ణి కోప్పడుతూండే వాడుకదా! అలాంటివాడు, పాలేరు రంగడికి కృష్ణలీలాతరంగిణిలాంటి ప్రౌఢ కావ్యంలోని శ్లోకాన్ని వినిపిస్తున్న కోడలిపై ఎందుకు కోప గించుకోలేదు? అంటే-పాండిత్యంలో దాదాపు తన అంతవాడుగా ఎదిగి వస్తున్న కొడుకంటే, అతడికి అంతో ఇంతో అసూయా, మత్సరా లున్నట్టేగదా? అది చాలక, తానే స్వయంగా రంగడిలాంటి జడుడికి, కృష్ణలీలా తరంగిణి లోని మరొక శ్లోకాన్ని వివరణాత్మకంగా చెప్పి చూడడం విడ్డూరం అనిపించుకోదా? ఈ సందే హాలకు సమాధానం తెలిసికూడా చెప్పక పోయావో, నీ తల పగిలిపోతుంది,” అన్నాడు.\nదానికి విక్రమార్కుడు, “అత్యంత ప్రతిభా వంతులైన పండితుల్లో సర్వసాధారణంగా స్వాతిశయం,అహంభావంలాంటివి వుండడం ఆశ్చర్యమేం కాదు. కొడుకుకు వివాహమై కోడలు కాపరానికి వచ్చేవరకూ, జగన్నాధుడి కవిత్వాన్ని విని ఆనందించేవాళ్ళు జమీందార్లూ, కొద్దిమంది విద్వాంసులూ మాత్రమే. కవిత్వ పరంగా అతడికి మామూలుజనంతో ఏమాత్రం పరిచయంలేదు. అందువల్లనే, కొడుకు శ్రీకరుడు నిరక్షరాస్యులకు కవిత్వం విని పించడం వృధాశ్రమేకాక, ఒకరకంగా సాహిత్యాన్ని అధమస్థాయికి దిగలాగడం అన్న అపోహకు గురయ్యాడు. అంతేకాని,ఇందులో కొడుకు పట్ల అసూయా, మత్సరాల్లాంటివి ఏమీలేవు.\nఅయితే, తన కోడలు పఠిస్తున్న కృష్ణలీలా తరంగిణిశ్లోకం వింటూ పాలేరు రంగడు పొందు తున్న ఆనందం చూసినప్పుడు అతడికి మొట్ట మొదటిసారిగా, తానింతకాలం సామాన్యులపట్ల ఎంతటి అలసత్వం, చులకన భావాలు కలిగి వున్నాడో అర్థమై, సాహిత్యప్రయోజనంపట్ల అతనికి సరైన గుర్తింపు కలిగింది. నిరక్షరాస్యుల్లో కూడా కవితామాధుర్యాన్ని ఆస్వాదించగలవా రుంటారని తెలుసుకోగలిగాడు. ఆ కారణం వల్లనే అతడు స్వయంగా పాలేరు రంగడికి శ్లోకంలోని భావాన్ని వివరించడం జరిగింది,” అన్నాడు.\nరాజుకు ఈ విధంగా మౌనభంగం కలగ గానే, బేతాళుడు శవంతోసహా మాయమై, తిరిగి చెట్టెక్కాడు.",
            "book_page_end": 23
        },
        {
            "title": "వినాయక చవితి",
            "book_page_start": 24,
            "pdf_page_start": 24,
            "pdf_page_end": 27,
            "author": "చందమామ బృందం",
            "genre": "సంస్కృతి",
            "moral": "భగవంతుడు సర్వాంతర్యామి. సృష్టిలో పెద్దా, చిన్నా జీవులన్నీ ముఖ్యమైనవే.",
            "keywords": [
                "వినాయకుడు",
                "గణేశ చతుర్థి",
                "పండుగ",
                "మోదకాలు",
                "వినాయక నిమజ్జనం",
                "బాలగంగాధర తిలక్"
            ],
            "characters": [
                "వినాయకుడు",
                "పార్వతీదేవి",
                "శివుడు",
                "శనిభగవానుడు",
                "బాలగంగాధర తిలక్"
            ],
            "locations": [
                "మహారాష్ట్ర",
                "ముంబాయి",
                "హైదరాబాద్",
                "ఉత్తర ప్రదేశ్"
            ],
            "content": "ఏదైనా ఒక మంచి పనిని ప్రారంభించేప్పుడు విఘ్నాలు రాకుండా విజయం చేకూర్చమని విఘ్నేశ్వరుణ్ణి ప్రార్థించడం హిందువుల ఆచారం!\nగజముఖుడైన బొజ్జగణపతి జన్మ ఉత్స వాన్ని భాద్రపద మాసంలో జరుపుకుంటారు. ఆయన జన్మదినాన్ని గణేశచతుర్థి లేదా వినాయక చవితి అని అంటారు. వినాయక చవితిని దేశమంతటా జరుపుకుంటారు. అమితోత్సాహంతో దేశవ్యాప్తంగా జరుపుకునే మన పండుగలలో ప్రధానమైనది వినాయక చవితి.\nమహారాష్ట్రలో యేటా భాద్రపద శుక్ల చతుర్థి నాడు గణేశ మహోత్సవం ఆరంభమవు తుంది. పది రోజులపాటు జరిగే ఈ ఉత్సవం పదకొండవరోజు అనంత చతుర్దశితో పరిసమాప్త మవుతుంది.\nఇళ్ళల్లో చిన్నచిన్న విగ్రహాల రూపాలతో విఘ్నేశ్వరుణ్ణి పూజిస్తారు. దేవాలయాలలో, బహిరంగ ప్రదేశాలలో పెద్ద పెద్ద విగ్రహాలను ప్రతిష్ఠించి పూజలు జరుపుతారు. పెద్ద విగ్రహాలు దాదాపు ఎనిమిది నుంచి పది మీటర్ల ఎత్తు వరకు ఉంటాయి.\nఅనంత చతుర్దశినాడు వినాయక నిమజ్జనం జరుపుతారు. ఆరోజు రకరకాల పూలతో, ఫలాలతో, నాణాలతో విఘ్నేశ్వర విగ్రహాలను అందంగా అలంకరించి; కన్నుల పండువగా దీపాలంకరణ చేయబడిన వాహనాలలో భక్తిగీతాలు ఆలపిస్తూ మేళ తాళాలతో ఊరేగింపుగా తీసుకువెళ్ళి నీళ్ళలో నిమజ్జనం చేస్తారు. ముంబాయిలో సముద్రంలో జలనిమజ్జనం చేస్తారు.\nవినాయకచవితినాడు బియ్యంపిండి, బెల్లం, కొబ్బరి, నువ్వులు కలిపి కుడుములు తయారుచేస్తారు. ఈ కుడుములు వినాయకు డికి ప్రీతిపాత్రమైనవని చెబుతారు. అందుకే విఘ్నేశ్వరుణ్ణి 'మోదకహస్తుడ'ని కూడా అంటారు. కుడుములు, ఉండ్రాళ్ళు, గుగ్గిళ్ళతోపాటు ఆయా ప్రాంతాలకు చెందిన పిండివంటలు, పళ్ళు దేవుడికి నైవేద్యంగా పెడతారు. ఉత్తర భారత ప్రాంతంలో కరంజీలు, లడ్డూలు, చక్లీలు, కడ్చోలీలు, అనారసలు చేస్తారు.\nగణేశచతుర్థిని దేశంలో వివిధ ప్రాంతాలలో విభిన్న రీతులలో జరుపుకుంటారు. ఉత్తర ప్రదేశ్లో ముత్తయిదువలు రోజంతా ఉప వాసం ఉండి గణపతిని పూజించి చంద్ర వంకను చూశాకే భోజనం చేస్తారు. దక్షిణ భారతంలో కూడా గణపతి పూజను ఆసక్తిగా జరుపుకుంటారు. కర్నాటక ప్రాంతంలో దీనిని గౌరీ-గణేశ హబ్బగా జరుపుకుంటారు. అంటేపార్వతి, గణపతి పూజలుకలిపి జంటగా జరుపుకుంటారన్నమాట. తమిళనాడులో ప్రతి ఇంటా ఈ పండుగ జరుపుకుంటారు. అప్పుడే తయారుచేసిన బంకమన్ను వినాయకుడి బొమ్మను తెచ్చి, జరీ కాగితాలతో తయారు చేసిన గొడుగును అలంకరించి కుడుములు, ఉండ్రాళ్ళు నైవేద్యంపెట్టి పూజిస్తారు.\nఇళ్ళల్లో జరుపుకునే గణేశపూజ సామూ హిక ఉత్సవంగా ఎప్పుడు మారిందో తెలుసు కోవాలంటే మనం ఒక సారి గతాన్ని తిరిగి చూడాలి. అది 1894వ సంవత్సరు. మనదేశం ఆంగ్లేయుల పాలనలో అలమటిస్తూన్న కాలం. బాలగంగాధర తిలక్ భారత ప్రజలను మేలు కొలపడానికి పూనుకున్నాడు. ఆయన గణేశ చతుర్థిని సామూహిక ఉత్సవంగా మార్చి, అందులో పాలుపంచుకోమని జాతి ప్రజలకు పిలుపునిచ్చాడు. దేశ ప్రజలను సమైక్యపరచి వారిలో జాతీయ, సాంస్కృతిక చైతన్యాన్ని కలిగించడానికి గణేశచతుర్థిని ఒక పరికరంగా ఆయన ఉపయోగించాడు. జాతీయ గీతా లాపనలు, నృత్యాలు, ఉత్సవంలో అంతర్భాగా లయ్యాయి. ప్రేక్షకులలో జాతీయ, దేశభక్తి భావాలు ప్రేరేపించడానికి “తమాషా!” అనే జానపద నాటకాలు ప్రదర్శించేవారు.\nఏనుగు తల ఎలా వచ్చింది?\nవిఘ్నేశ్వరుడికి ఏనుగు తల ఎలా వచ్చిందో మీకు తెలుసా? ఈ వింత విషయాన్ని వివరించే విచిత్రమైన కథలు మన పురాణాలలో చాలా ఉన్నాయి. వాటిలో రెండింటిని ఇక్కడ చూద్దాం :\nవిఘ్నేశ్వరుడు జన్మించినప్పుడు పార్వతీదేవి తన బిడ్డను ఆశీర్వదించమని దేవతలందరినీ ఆహ్వానించింది. అందరూ వచ్చారు. తల్లిని అభినందించి, బిడ్డను ఆశీర్వదించారు. అయితే, ఒక్క శనిభగవానుడు మాత్రం రాలేదు.\nఇది పార్వతికి కొంత ఆశాభంగం కలిగించింది. శనిభగవానుణ్ణి రమ్మని మళ్ళీ ఆహ్వానించింది. ఆయన రానన్నాడు. తనకు ఒక శాపం ఉందనీ, తాను దేనిని చూసినా అది ముక్కలు చెక్కలవుతుందనీ చెప్పాడు. అయినా పార్వతి ఊరుకోలేదు. వచ్చి తన బిడ్డను ఆశీర్వదించమని శనిభగవానుణ్ణి పట్టుపట్టింది.\nశనిభగవానుడు అయిష్టంగానే అక్కడికి వచ్చాడు. ఆయన బిడ్డను చూడగానే బిడ్డ తల ముక్కలు చెక్కలుగా బద్దలైపోయింది! శోకంతో పార్వతి హృదయం విలవిలలాడింది. ఆఖరికి దేవగణాలు ఏనుగు తలను తెచ్చి బిడ్డకు అమర్చారు. దేవతలందరూ బిడ్డను భక్తుల కోరికలుతీర్చే తొలిదైవంగా వెలుగొందగలడని ఆశీర్వదించారు! ఇది బ్రహ్మవైవర్త పురాణం చెప్పేకథ!\nమరొక సుప్రసిద్ధ పురాణకథ ప్రకారం - పార్వతీదేవి పిండితో కొడుకు బొమ్మనుచేసి, ప్రాణంపోసి, భవన ద్వారంవద్ద కాపలా వుంచి స్నానానికి వెళ్ళిందట. రాక్షస సంహారంచేసి వచ్చిన శివుడు ఆ సంతోషవార్తను భార్యకుచెప్పాలన్న ఉత్సాహంతో లోపలికి ప్రవేశించబోయాడు. కానీ కుర్రవాడు అడ్డుపడడంతో ఆగ్రహంచెందిన శివుడు తన త్రిశూలంతో వాడి తలను తెగగొట్టాడట. పార్వతికి ఈ విషయం తెలియడంతో శోకానలంతో తల్లడిల్లి పోయింది. ఆమెను ఓదార్చడానికి శివుడి ఆజ్ఞ ప్రకారం శివగణాలు - ఏనుగు శిరస్సును తెచ్చి తెగిపడివున్న బిడ్డ శరీరానికి అమర్చారట! ఆ విధంగా గణపతి గజాననుడయ్యాడు!",
            "book_page_end": 27
        },
        {
            "title": "సంతోషం!",
            "book_page_start": 28,
            "pdf_page_start": 28,
            "pdf_page_end": 28,
            "author": "చందమామ బృందం",
            "genre": "హాస్యం",
            "moral": "సంతోషం అనేది వస్తువులలో ఉండదు, అది మన అనుభవాలలో, చిన్న చిన్న కష్టాల నుండి ఉపశమనం పొందినప్పుడు కలుగుతుంది.",
            "keywords": [
                "హోజ్జా",
                "సంతోషం",
                "ధనవంతుడు",
                "డబ్బు సంచీ",
                "ఉపాయం"
            ],
            "characters": [
                "హోజ్జా నజీరుద్దీన్",
                "పెద్దమనిషి (ధనవంతుడు)"
            ],
            "locations": [
                "పట్నం",
                "దారిపక్క చెట్టు"
            ],
            "content": "ఒకరోజు హోన్జా నజీరుద్దీన్ పక్కనున్న పట్నానికి బయలుదేరాడు. మార్గమధ్యంలో దారిపక్క చెట్టు కింద ఒక పెద్దమనిషి విచారంతో కూర్చుని ఉండడం అతడు గమనించాడు. అతడు ఆ పెద్దమనిషిని సమీపించి విచారానికికారణం ఏమిటని అడిగాడు.\nఆ పెద్దమనిషి పెద్దగా నిట్టూర్చి, “ఆ, ఏంచెప్పను? నాకు కావలసినంత డబ్బు ఉంది. పెద్దగా సమస్య లంటూ ఏమీ లేవు. అయినా సంతోషం అన్నది ఎరగను. ఏ విషయంపట్ల ఏమాత్రం ఆసక్తిలేదు. సంతోషం కలిగించే విషయం ఏదైనా ఉందేమో చూద్దామని బయలుదేరానుగానీ, ఇంతవరకు ఒక్కటీ కనిపించలేదు!” అంటూ విచారంతో తల పట్టుకున్నాడు.\nహోజ్జా హఠాత్తుగా ఆ మనిషి పక్కన ఉన్న సంచీని ఎత్తుకుని పరిగెత్తాడు. “నా సంచీ! నా సంచీ!”అంటూ ఆ పెద్దమనిషి హోన్జా వెనక పరిగెత్తసాగాడు. లేడిపిల్లలా అమితవేగంతో పరిగెత్తుతూన్న హోడ్జాను పట్టుకోలేకపోయాడా పెద్దమనిషి. అతని వేగాన్ని అందుకోలేక వెనక బడ్డాడు. హోడ్జ్ అడ్డుదారులలో అటు ఇటూ తిరిగి మళ్ళీ ప్రధానమార్గానికి వచ్చాడు. పెద్దమనిషి కనుచూపుమేరలో కనిపించకపోయేసరికి, ఆయన నుంచి లాక్కున్న సంచీని దారికిపక్కగా పెట్టి, తాను వెళ్ళి ఒక ఇంటిచాటున నిల్చుని, ఆయనరాకకోసం ఎదురు చూడసాగాడు.\nకొంతసేపటికి ఆయన భరించరాని విషాదంతో కాళ్ళీడ్చుకుంటూ అటువైపు వచ్చాడు. డబ్బు సంచీ పోయిందికదా అని తెగ బాధపడిపోతున్న ఆయనకు, అది దారిపక్కన కనిపించగానే ప్రాణం లేచివచ్చినట్టయింది. ఆత్రంగా వెళ్ళి అందు కున్నాడు. అందులో డబ్బూ, వస్తువులూ అలాగే ఉండడంచూసి, \"ఆహా! దొరికింది! దొరికింది!” అంటూ పట్టరాని సంతోషంతో గెంతులు వేయ సాగాడు. దానిని చూసిన హోడ్జ్, \"సంతోషం కలిగించడానికి ఇదీ ఒక పద్ధతే!” అన్నాడు చిన్నగా నవ్వుతూ.",
            "book_page_end": 28
        },
        {
            "title": "ఆలయ కథలు– అద్భుత సత్యాలు! (భారత సంస్కృతి - చరిత్ర 19)",
            "book_page_start": 29,
            "pdf_page_start": 29,
            "pdf_page_end": 33,
            "author": "విశ్వావసు",
            "genre": "చరిత్ర/సంస్కృతి ధారావాహిక",
            "moral": "పురాణ కథల్లోని స్థూల అంశాలను దాటి, అందులో దాగివున్న సామాజిక, చారిత్రక వాస్తవాలను గ్రహించాలి. నిస్వార్థ సేవ, త్యాగం శిల్పకళలో చిరస్థాయిగా నిలిచిపోతాయి.",
            "keywords": [
                "ఆలయ కథలు",
                "చరిత్ర",
                "వారణాశి",
                "మీనాక్షి",
                "కోణార్క సూర్య దేవాలయం",
                "శిల్పకళ"
            ],
            "characters": [
                "దేవనాధుడు (తాతయ్య)",
                "జయశ్రీ (తల్లి)",
                "సందీపుడు",
                "శ్యామల",
                "దివోదాసు (రాజు)",
                "శివుడు",
                "ధర్మపాదుడు",
                "విశు మహారాణా",
                "నరసింహదేవుడు",
                "మీనాక్షి దేవి"
            ],
            "locations": [
                "కాశీ/వారణాశి",
                "మధురాపురి",
                "కోణార్క"
            ],
            "content": "“మీరు చాలా అదృష్టవంతులు! మీ అదృ ష్టాన్ని చూస్తూంటే, నాకు మళ్ళీ మీలాగా చిన్నపిల్లగా మారి మీ తాతయ్యదగ్గర కథలు వినాలనిపిసున్నది!” అన్నది తల్లి జయశ్రీ పిల్లలతో.\n'మళ్ళీ చిన్నపిల్లగా మారడం నీకు ఆనం దంగా ఉండొచ్చు. అప్పుడు సందీపుడూ, శ్యామలా ఉండరు కదా?” అంటూ సందీపుడు చెల్లెలితో కలిసి పళ్ళాలనూ, తల్లి తయారు చేసిన వంటలనూ తెచ్చి డైనింగ్ టేబుల్ మీద పెట్టాడు.\nఆసరికే దేవనాధుడు అక్కడ కూర్చుని వున్న సంగతి వాళ్ళు గమనించలేదు.\n“వాళ్ళకు చెప్పినట్టే ఆకథలన్నీ నీకూ చెబుతానమ్మా! అయినా, నువ్వు ఒక్క రోజయినా మాతో కలిసి భోజనం చేస్తేకదా? మేము భోజనం చేసి లేస్తే తప్ప నువ్వు కూర్చోవు,” అన్నాడు దేవనాధుడు ఎంతో ఆప్యాయంగా.\n“అదేం ఫరవాలేదు. మీ దగ్గర విన్న కథలన్నీ అప్పటికప్పుడే శ్యామల నాకు చెబుతూ వుంటుంది తన ధోరణిలో. అందువల్ల మీరు పిల్లలకు చెప్పిన కథలన్నీ నాకు తెలుసు. అయినా మీ దగ్గర ఇవాళ కొన్ని సంశయాలు అడిగి తెలుసుకుంటాను,” అంటూ కుర్చీలో కూర్చున్నది జయశ్రీ.\n“ఆహా! ఈరోజు మేము మరిన్ని మంచి కథలు వినబోతున్నాం!” అన్నాడు సందీపుడు.\n“లేదుబాబూ! నా ప్రశ్న మరికొన్ని కథలను రాబట్టేది కాదనుకుంటాను,” అని కొడుకుతో చెప్పి, మామగారికేసి తిరిగి, “మన దేవా లయాలకు సంబంధించిన కథలలో ఎంత వరకు వాస్తవ వుంది? అసలు అలాంటి కథలకు చారిత్రక ఆధారాలంటూ ఉన్నాయా? అన్నదే నామొదటి అనుమానం,” అన్నది జయశ్రీ.\n“కథలలో చారిత్రక అంశాలు ఉన్నాయి. అవి కల్పనా కథల మధ్యపడి కనుమరుగై పోవడం కూడా కద్దు. కథలనుంచి వాస్తవాలను స్పష్టంగా వేరుచేసి చూసే సమర్థవంతమైన ప్రయత్నం, పరిశోధన ఇంతవరకూ జరగలేదు. ఈ పరిశోధన ఎంతో శ్రమతో కూడుకున్న పని. కథ ముసుగులో దాగి వున్న వాస్తవాన్ని గుర్తించి వెలుగులోకి తీసుకు రావడంలోనే పరిశోధకుడి విజయం ఆధారపడి ఉంటుంది,” అన్నాడు దేవనాధుడు.\n“దీనికి ఏదైనా ఒక ఉదాహరణ ఇవ్వ గలరా, తాతయ్యా?” అని అడిగాడు సందీపుడు.\n“తప్పకుండా. కాశీవిశ్వనాధ మందిరం మనదేశంలోని అతిప్రాచీనమైన దేవా లయాలలో ఒకటి. ప్రపంచంలోనే అతి ప్రాచీనకాలం నుంచీ ఉంటూన్న నగరం వారణాశి. ఒకానొకప్పుడు ఆ నగరాన్ని పరిపాలించిన దివోదాసు అనే రాజుపట్ల ఏర్పడిన అయిష్టం కారణంగా శివుడు నగరాన్ని వదిలి పెట్టాడట. తాను వదిలి వెళ్ళగానే ఆ ప్రాంతం అరిష్టాల పాలవు తుందని శివుడు భావించాడు. అయితే అలా జరగలేదు. రాజు ధర్మపాలన కారణంగా ప్రజలు సుఖశాంతులతో సుభిక్షంగా జీవించారు. అయితే, కొన్ని సంవత్సరాల తరవాత ప్రజలు-కేవలం ఐహిక సుఖాలు మాత్రం అనుభవిస్తే చాలదని రాజు గ్రహిం చాడు. పరలోక జీవితం గురించి కూడా జాగ్రత్త పడాలని ఆయన భావించాడు. నిరంతర దైవచింతన, దైవంతో ఐక్యం కావడమే జీవిత పరమార్థం అన్న పరమసత్యాన్ని, రాజు గ్రహించగానే పరమశివుడు నగరానికి తిరిగి వచ్చాడట.\n\"ఈకథ వెనుక దాగివున్న సత్యం ఏమిటి తాతయ్యా?\"అని అడిగింది శ్యామల నవ్వుతూ.\n“వారణాశిలో ఒకప్పుడు బౌద్ధమతం ప్రాచు ర్యంపొందింది. తరతరాలుగా వస్తూన్న శివభక్తి సన్నగిల్లింది. బౌద్ధానికి దైవం పరమార్ధం కాదన్న విషయం మీకు తెలుసు. ప్రజలు కొంత కాలానికి మళ్ళీ సనాతన మార్గాన్ని అవలం బించడాన్నే శివుడి పునరాగమనంగా చెప్పవచ్చు. ఇదే ఇందులో దాగివున్న సత్యం!\" అన్నాడు దేవనాధుడు.\n“అంటే, పురాణాలను కేవలం కథలుగా విని ఆనందిస్తే చాలదన్నమాట. అందులోని సూక్ష్మమైన చారిత్రక అంశాలను గ్రహించాలి!\" అన్నాడు సందీపుడు.\n“అవును. కేవలం చారిత్రక అంశాలనే కాదు; వాటిద్వారా ఆనాటి ప్రజల సామాజిక, సాంస్కృతిక పరిస్థితులను అర్థంచేసుకో వచ్చు. జగన్నాధ చరిత్రనే చూడండి. బ్రాహ్మణ యువకుడైన విద్యాపతి, ఒకబోయ యువతిని వివాహమాడడం; వాళ్ళ సంతానాన్ని ఆలయ పూజారులుగా అంగీకరించడం విశేషం కాదా? వేలాది సంవత్సరాలకు పూర్వం, ఆ తరవాతి కాలంలో ఆచరణలో కనిపించే తరతమ భేదాలతో కూడుకున్న కులాల పట్టింపులు లేవన్న విషయం ఈ కథద్వారా తెలుసుకోవచ్చు!\" అన్నాడు దేవనాధుడు.\n“బావుంది. మాటల్లోపడి భోజనం చేయడం మరిచిపోకండి. మొదట భోనజనం కానివ్వండి. మిగతావి తరవాత చెబుదురుగాని,”అన్నది జయశ్రీ వడ్డిస్తూ.\nదేవనాధుడు భోజనంచేసి తిరిగి ప్రారంభించాడు:\n“మధుర మీనాక్షి కథ తీసుకుందాం. మీనాక్షీదేవి తన తల్లిదండ్రులకు ఏకైక సంతానం కావడంవల్ల, తన తండ్రి అనంతరం మధురాపురి సింహాసనాన్ని అధిష్ఠించింది. ఆదర్శవంతంగా పరిపాలన సాగించింది కూడా. అయితే ఇరుగు పొరుగు రాజ్యాల రాకుమారులు తమలో ఎవరో ఒకరిని వివాహమాడి, కాబోయే భర్తకు సింహాసనం అప్పగిం చాలని సందేశం పంపారు. ఆమె అందుకు అంగీకరించక పోవడంతో అందరూ కలిసి ఆమె పైకి దండెత్తి వచ్చారు. ఆమె వాళ్ళను ధైర్యంతో ఎదుర్కొని, సమర్థవంతంగా పోరాడి ఓడించి హతమార్చింది. ఆకాలంలోని కరుడు గట్టిన పురుషాహంకారానికీ, దానిని ఎదిరించి పోరాడి విజయం సాధించిన స్త్రీ ధైర్యానికీ ఇది అద్దం పడుతుంది,\" అని ఏదో ఆలోచనలో పడ్డాడు దేవనాధుడు.\n“ఆపేశారేమిటి తాతయ్యా? చెప్పండి,” అన్నాడు సందీపుడు.\n“అలిసిపోయినట్టున్నారు. తొందర పెట్ట కండి,” అన్నది జయశ్రీ మెల్లగా.\nదేవనాధుడు పరధ్యానంగా ఉండడంవల్ల వాళ్ళ మాటలు వినలేదు. ఆ తరవాత కొంతసేపటికి తేరుకుని, చిన్నగా నవ్వి మళ్ళీ చెప్పడం ప్రారంభించాడు:\n“కథలు చాలా ఉన్నాయి. వాటిలో కొన్ని విషాదభరితంగానూ కనిపిస్తాయి. కోణార్క సూర్య దేవాలయానికి సంబంధించిన కథనే తీసుకుందాం. కళింగరాజ్యాన్ని పాలించిన నరసింహదేవుడనే రాజు తన రాజ్యంలోని పన్నెండువందల మంది శిల్పకారులను, నిపుణులను, కార్మికులను దేవాలయ నిర్మా ణానికి నియోగించాడు. వాళ్ళు నిర్విరా మంగా పన్నెండు సంవత్సరాలు పనిచేశారు. రథాకృతిలో, అంతస్థులమీద అంతస్థు నిర్మించ బడింది. రెండువేల టన్నుల బరువుగల బండలను రెండువందల అడుగుల ఎత్తుకు తీసుకువెళ్ళారు. ఆ కాలఘట్టంలో అది ఎలాసాధ్యమయిందో ఇంకా ఊహాతీతం గానే ఉన్నది.\nఆలయనిర్మాణంపూర్తయ్యేదశకుచేరు కున్నది. దాని గోపుర కలశాన్ని విలక్షణంగా అమర్చవలసి ఉన్నది. పన్నెండు సంవత్స రాల క్రితం ఆలయ నిర్మాణం ప్రారంభించి నప్పుడు అనుకున్న పద్ధతి, సూత్రం మరిచిపోయారు. ఆ కారణంగా ఆలయ నిర్మాణం పరిపూర్తికావడానికి ఆలస్య మవుతున్నది.\nఆరోజు ఉదయం అక్కడికి వచ్చిన రాజు పరిస్థితిని గ్రహించి సహనం కోల్పోయాడు. ప్రధాన శిల్పకారుడు విశు మహారాణాను పిలిచి రేపు సూర్యోదయంకల్లా నిర్మాణంపూర్తి కాలేదంటే దారుణమైన పర్యవసానాలను ఎదుర్కోవలసి వుంటుందని హెచ్చరించి మరీ వెళ్ళాడు.\nఏమిచేయడమా అని విషాదచిత్తంతో ఆలోచిస్తూ విశుమహారాణా బండ్లపై కూర్చు న్నాడు. అప్పుడొక పదిహేనేళ్ళ కుర్రవాడు అతన్ని సమీపించాడు. వాడు, పన్నెండేళ్ళ క్రితం, తను గ్రామం వదిలి వచ్చినప్పుడు మూడేళ్ళ శిశువుగా ఉన్న తన బిడ్డ ధర్మపాదుడని తెలియగానే విశు కళ్ళనుంచి ఆనందబాష్పాలు రాలాయి.\nతన తండ్రి ఆధ్వర్యంలో బ్రహ్మాండమైన దేవాలయం నిర్మించబడుతున్నదని గ్రహించి దానిని చూడాలనుకున్నాడు ధర్మపాదుడు. ఆ సమ యంలో అతనికి తన తండ్రీ, సహ శిల్పకారులూ ఎదుర్కొంటూన్న సమస్యగురించి తెలియవచ్చింది. వాడు ఊళ్ళో ఉన్నప్పుడు అటకపైవున్న తాత ముత్తాతల నాటి తాళపత్ర గ్రంథాలను కిందికి దించి, దేవాలయ నిర్మాణా నికి సంబంధించిన విషయాలను రేయిం బవళ్ళు జాగ్రత్తగా పరిశీలించాడు. గోపురకలశం ఎలా అమర్చాలన్న విషయం అతనికి స్ఫురిం చింది. ఆ విషయాన్ని ఇప్పుడతడు తండ్రికి చెప్పాడు. ఆయన దానిని సహశిల్పకారులకు చెప్పాడు. అదేసరైన మార్గమని అందరూ అంగీకరించారు. ఆరోజు సూర్యాస్తమయం కల్లా గోపుర శిఖరంలో కలశం అమర్చారు! శిల్పకారుల ఆనందం ఆకాశాన్నంటింది. తలపెట్టిన కార్యం విజయవంతంగా పూర్త యింది. రాజుగారు మెచ్చుకుంటారు. విలువైన కానుక లతో, పేరు ప్రఖ్యాతులతో, స్వస్థలాలను చేరుకోవచ్చు అన్న ఉత్సాహంతో ఉప్పొంగిన హృదయాలతో ధర్మపాదుణ్ణి భుజాలపైకెత్తుకుని ఆనంద నర్తనం చేయ సాగారు శిల్పకారులు!\nఆ సమయంలో ఒకడు, “అంటే, తల పండిన పన్నెండువందలమంది నిపుణులు చేయలేని పనిని పదిహేనేళ్ళ పసివాడు చేశాడన్నమాట! ఈ సంగతి రాజుగారికి తెలిస్తే మనల్ని క్షమిస్తాడనుకున్నావా? మునుముందు మన బతుకులు ప్రజలమధ్య నవ్వులపాలు కాకుండా ఉంటాయా?\" అని పక్క వాడితో వాపోతున్నాడు.\nదురదృష్టవశాత్తు ఆ మాటలు ధర్మపాదుడి చెవిన పడ్డాయి. అతడు సున్నితహృదయుడు. చెప్పలేని బాధతో విలవిలలాడిపోయాడు.\nతాను ఇక్కడినుంచి ఇలాగే అదృశ్యమైపోతే తానుచేసిన పనిని గురించి ఎవరికీ తెలియ కుండా పోతుంది. దేవాలయాన్ని నిర్మించిన ప్రతిభ శిల్పకారులందరికీ దక్కుతుంది. అందులో తనలాంటి అర్భకుడికి అధిక ప్రాముఖ్యత ఉండడం న్యాయంకాదు!\nఇలా తీవ్రంగా ఆలోచించాడు ధర్మ పాదుడు.\nఅది పున్నమిరేయి. ఉవ్వెత్తునలేచే సాగర తరంగాల నుంచి జలాలు ఆలయ ప్రాంగ ణాన్ని చుట్టుముడుతున్నాయి.\nధర్మపాదుడు ఆలయగోపురాన్ని ఎక్కి శిఖరాగ్రంపై కూర్చుని అనంత గంభీర సాగరంకేసి చూస్తూ ఉండడం పలువురు చూశారు.ఆ తరవాత అతన్ని ఎవరూ, ఎన్నడూ, ఎక్కడా చూడలేదు. అతని జీవితం ఆలయచరిత్రలో అంతుపట్టని నిగూఢ రహస్యంగానే మిగిలి పోయింది!\"",
            "book_page_end": 33
        },
        {
            "title": "విలక్షణమైన ఒడిస్సీ!",
            "book_page_start": 34,
            "pdf_page_start": 34,
            "pdf_page_end": 35,
            "author": "చందమామ బృందం",
            "genre": "సంస్కృతి/నృత్యం",
            "moral": "భారతీయ శాస్త్రీయ నృత్యాలలో ఒడిస్సీకి అతి ప్రాచీనమైన స్థానం ఉంది, అది శిల్పకళలోనూ ప్రతిబింబిస్తుంది.",
            "keywords": [
                "ఒడిస్సీ",
                "శాస్త్రీయ నృత్యం",
                "కోణార్క",
                "మహరీలు",
                "గోటిపువా",
                "భరతనాట్యం"
            ],
            "characters": [
                "జయదేవుడు"
            ],
            "locations": [
                "ఒరిస్సా",
                "రాణీగుంఫా గుహలు",
                "కోణార్క సూర్యదేవాలయం"
            ],
            "content": "ఒక్క మాటలో చెప్పాలంటే- అపురూప శిల్పకళా భంగిమలతో కూడిన అందమైన నృత్యం ఒడిస్సీ!\nమనదేశంలోని శాస్త్రీయ నృత్యాలన్నిటిలోకీ ఒడిస్సీ అతిప్రాచీనమైనదని పురాతత్వ శాస్త్రజ్ఞులు అభిప్రాయపడుతున్నారు. ఒరిస్సాలోని రాణీ గుంఫా గుహలలో వివిధ నృత్యభంగిమలలో అందమైన నర్తకీమణుల వర్ణచిత్రాలు ఉన్నాయి. ఇవి క్రీ.పూ. 200 సం. నాటికి చెందినవి.\nఈ ఒడిస్సీ నృత్య చిత్రాలు భరతముని నాట్యశాస్త్రానికన్నా ప్రాచీనమైనవని పరిశీలకులు చెబుతారు.\nప్రాచీన ఉత్తర భారతదేవాలయా లలో జరిగిన నృత్యాలే క్రమేణా ఒడిస్సీ నృత్యంగా పరిణతి చెందింది.\nమహరీలు అనే దేవాలయ నృత్యకళాకారిణుల నాట్యంద్వారా క్రీ.శ.700 నాటికి ఒడిస్సీ బాగాప్రాచుర్యం పొందింది. ఒరిస్సా రాష్ట్రం కోణార్క సూర్యదేవాలయంలో అందమైన ఒడిస్సీ నృత్యభంగిమలలో మలిచిన మనోహరమైన శిల్పాలు చాలా ఉన్నాయి.\nపదహారవ శతాబ్దారంభంలో మగ పిల్లలు ఆడవేషాలు వేసుకుని ఆలయ ప్రాంగణాలలో ఒడిస్సీ నృత్యప్రదర్శనలిచ్చేవారు. దీనిని గోటిపువా లేదా అకరపిలా పద్ధతి అనేవారు. దాదాపు అన్నిదేవాల యాలలోనూ నటమందిరా లనే నర్తనశాలలు (వేదికలు) ఉండేవి. విభిన్న నృత్య భంగి మలలోనూ, వివిధ సంగీత వాయిద్యాలతోనూ ఉన్న అందమైన శిలా విగ్రహా లతో నటమందిరాలను అలంకరించేవారు.\nక్రీ.శ. 1200 ప్రాంతంలో జయదేవుడనే భక్తకవి రాధాకృష్ణుల అమరప్రేమను అభివర్ణిస్తూ 'గీత గోవిందం' అనే ఆధ్యాత్మిక కీర్తనలను రచించాడు. ఒడిస్సీ నృత్య ప్రదర్శనలు చాలావరకు గీతగోవింద గీతాలమీదే ఆధారపడి ఉంటాయి. గీత గోవింద మధురగీతాలు అభివర్ణించే రాధాకృష్ణుల దివ్య ప్రణయమే నాట్యం ప్రధానవస్తువు!\nఒడిస్సీ నాట్యంలో ప్రధాన అంశం తాళీ. ఈ నాట్యంలో పాదాలకింద పళ్ళెం (తాళీ) ఉంచుకుని నాట్యం చేస్తారు. నిపుణులైన నాట్య కళాకారిణులు మరి రెండు పళ్ళాలను కూడా వుంచుకుని లయ తప్పకుండా లాఘవంగా నాట్యం చేస్తారు.\nఒడిస్సీ నాట్యకారిణులు స్థానిక మగ్గాలమీద నేసిన రంగురంగుల పట్టు వస్త్రాలను ధరిస్తారు. ఒరిస్సాకు ప్రత్యేకమైన నగిషీ పనులు నిండిన వెండి, బంగారు ఆభరణాలు ధరిస్తారు.\nఇతర శాస్త్రీయ నాట్యాలకు లాగే ఒడిస్సీకి కూడా నృత్తం, అభినయం అనే రెండు ప్రధాన అంగాలు ఉన్నాయి. నాట్య కారులు తమ శారీరక భంగిమలద్వారా, విన్యాసాల ద్వారా భావాలు వ్యక్తీకరించడాన్ని నృత్తం అనీ; హస్తముద్రల ద్వారా, ముఖ కవళికల ద్వారా భావ వ్యక్తీకరణ చేయడాన్ని అభినయం అనీ అంటారు!\nసుప్రసిద్ధకోణార్క సూర్యదేవాలయం నేపథ్యంలో ఛాలీ యేటా నాట్యోత్సవాలు జరుగుతాయి. ఆ సందర్భంగా జరిగే ఒడిస్సీ నృత్య ప్రదర్శనలు అందరినీ అలరించి, ఆకట్టుకుంటాయి!",
            "book_page_end": 35
        },
        {
            "title": "హాస్యచతురులు",
            "book_page_start": 36,
            "pdf_page_start": 36,
            "pdf_page_end": 37,
            "author": "చందమామ బృందం",
            "genre": "హాస్యం",
            "moral": "తెలివైన మాట, సమయస్ఫూర్తి వల్ల క్లిష్టపరిస్థితులను కూడా అధిగమించవచ్చు. రాజు ఆజ్ఞను గౌరవించడం, అదే సమయంలో చాకచక్యంగా వ్యవహరించడం తెలివైన లక్షణం.",
            "keywords": [
                "తెనాలి రామలింగడు",
                "కృష్ణదేవరాయలు",
                "సమయస్ఫూర్తి",
                "ఆస్థాన పండితులు",
                "కుండ"
            ],
            "characters": [
                "కృష్ణదేవరాయలు (రాజు)",
                "రామలింగడు (తెనాలి రాముడు)",
                "ఆస్థాన పండితులు"
            ],
            "locations": [
                "రాజాస్థానం"
            ],
            "content": "కృష్ణదేవరాయల ఆస్థానాన్ని అలంకరించిన కవులలో తెనాలి రామలింగడు హాస్య చతురతకూ, వాక్చాతుర్యానికీ, సమయస్ఫూర్తికీ పేరెన్నికగన్నవాడు అన్నవిషయం అందరికీ తెలిసినదే. ఎటువంటి క్లిష్టపరిస్థితి నుంచ యినాసరే సమయస్ఫూర్తితో, తెలివైన వాక్చా తుర్యంతో ఇట్టే బయటపడేవాడు.\nఒకసారి కృష్ణదేవరాయలకు రామలింగడిమీద ఎందుకో కోపం వచ్చి, “ఇక్కణ్ణించి వెళ్ళిపో! మొహం చూపకు. నీ మొహం చూడడం నాకిష్టంలేదు!” అని తిట్టాడు.\nఇలాంటి చిల్లరమల్లర విషయాలకు తొణికే ఘటం కాదుగనక, రామ లింగడు, మరునాడు యథాప్రకారం రాజాస్థానానికి బయలుదేరాడు. వెళుతూ, వెళుతూ దారిలో ఒక కుండను కొనుక్కుని మరీ వెళ్ళాడు.\nరామలింగడిపట్ల అసూయాపరులైన ఆస్థాన పండితులకు ఈ సంఘటన ఎంతో ఆనందం కలిగించింది. ఈ సంకటపరిస్థితి నుంచి అతడెలాగూ బయటపడలేడని వాళ్ళు సంబరపడి పోయారు. అయినా, అతడు ఏం చేస్తాడో చూడాలని కుతూహలపడ్డారు.\nరామలింగడు మాత్రం ఏమీ జరగనట్టు వెళ్ళి, తన ఆసనంలో కూర్చుని, తనతో తెచ్చిన కుండను తలపై బోర్లించుకున్నాడు. చూడడానికి వీలుగా తన కళ్ళకు నేరుగా కుండకు రెండు చిల్లులున్నాయి!\nరామలింగడు కొలువుకూటానికి రావడం చూసి పండితులు విస్తుపోయారు. రాజుగారి కోపం ఇంకా చల్లారలేదనీ, రామలింగణ్ణి చూడగానే రాజ్యబహిష్కరణ శిక్ష విధించినా విధించవచ్చనీ, తమలోతాము గుసగుస లాడుకోసాగారు!\nరాజుగారు రాగానే ఏం చేస్తారో చూడాలని సభాసదు లందరూ ఊపిరి బిగబట్టుకుని ఎదురు చూడసాగారు. రామలింగణ్ణి చూడగానే, “నీ ముఖం చూపవద్దని చెప్పానుకదా? నా ఆజ్ఞనే ధిక్కరిస్తావా? పైగా కుండను తలపై బోర్లించుకుని కూర్చున్నావు? ఏమిటి నీ ఉద్దేశం?”అని గద్దించాడు కృష్ణదేవరాయలు ఆగ్రహంతో.\n“ప్రభువులు క్షమించాలి! తమ ఆజ్ఞను తు.చ. తప్పకుండా శిరసావహిస్తున్నాను, ప్రభూ! నా ముఖం చూడడం ఇష్టం లేదనీ దానిని చూపవద్దనీ ప్రభువులే కదా ఆజ్ఞా పించారు. అందుకే ఇలా నా ముఖాన్ని కుండతో మూసుకుని వచ్చాను!” అన్నాడు రామలింగడు. ఆ మాట వినగానే రాజు పకపకా నవ్వాడు. రామలింగడి వాక్చాతుర్యాన్ని మెచ్చుకుని అతణ్ణి.",
            "book_page_end": 37
        },
        {
            "title": "వింత జోస్యం!",
            "book_page_start": 38,
            "pdf_page_start": 38,
            "pdf_page_end": 42,
            "author": "చందమామ బృందం",
            "genre": "జానపద కథ",
            "moral": "చావు అంచున ఉన్నప్పుడు కూడా సమయస్ఫూర్తిని, తెలివితేటలను ఉపయోగించి బయటపడవచ్చు. కొన్నిసార్లు తెలివితేటలు నిజమైన నైపుణ్యం కంటే గొప్ప కీర్తిని తెస్తాయి.",
            "keywords": [
                "జోస్యం",
                "ఫతింగా",
                "సావిత్రి ఆజీ",
                "గాడిద",
                "నౌలఖా హారం",
                "తెలివితేటలు"
            ],
            "characters": [
                "సావిత్రి ఆజీ",
                "చమేలీ (కూతురు)",
                "ఫతింగా (అల్లుడు)",
                "కల్లూ దోబీ",
                "దళనాయకుడు",
                "రాణీ కనకలతాదేవి",
                "నీన్దియారాణి"
            ],
            "locations": [
                "పల్లెటూరు",
                "రాజభవనం"
            ],
            "content": "తన ఒకే ఒక కూతురు చమేలీకి పెళ్ళిచేసి అత్తవారింటికి పంపాక, సావిత్రిఆజీ చీకూచింతా లేకుండా ప్రశాంతంగా కాలం గడపసాగింది. చమేలీ భర్త ఫతింగా మంచివాడు; చాలా సరదా మనిషి. తన కూతురికి మంచి భర్తలభించాడనీ, అతని నీడలో ఆమె సుఖపడుతుందనీ ఆజీ సంతోషించింది.\nసావిత్రిఆజీని చూడడానికి ఒకనాడు కూతురూ, అల్లుడూ వచ్చారు. వాళ్ళను ఊరి పొలిమేరలోనే చూసిన పక్కింటి కుర్రవాడు పరుగు పరుగున వచ్చి, \"ఆజీ! మీ కూతురూ, అల్లుడూ వస్తున్నారు!\"అని చెప్పాడు. సావిత్రి ఆజీ పట్టరాని సంతోషంతో, “నాయనా, బాలేసర్! పూలాచాచీ దగ్గరికి వెళ్ళి లోటా పాలు తీసుకు రా. మా ఇంటికి చుట్టాలొచ్చారని చెప్పు,త్వరగా రావాలిమరి!” అన్నది.\nబాలేసర్ లోటా అందుకుని పరుగు లంకించుకున్నాడు. ఆజీ అప్పటికే తన మధ్యాన్న భోజనానికి దాల్బాత్, తర్కారీ వండుకున్నది. ఇప్పుడు తన ముద్దుల కూతురు భర్తతో వస్తున్నది కదా! అందుకని రొట్టెలు తయారుచేయడానికి కూర్చున్నది.\nచమేలీ తిన్నగా వంటగదిలో ఉన్న అమ్మ దగ్గరికి వెళ్ళి కూర్చున్నది. ఆమె వెనకగా వచ్చిన ఫతింగా మాత్రం, కాస్సేపు వాకిట్లో అటూ ఇటూ తిరిగాడు. ఇంటి మట్టిగోడల మీద వరుసగా పేర్చిన పెంకులను పరిశీలించి చూసి మురిసి పోయాడు. కప్పుకు ఆధారంగా ఉన్న కొయ్య వాసాలను చూసి ముగ్ధుడైపోయాడు. ఇంటి గోడచుట్టూ దిష్టికని గీసిన ఎర్రమన్నూ, సున్నం చారలను మునివేళ్ళతో తాకుతూ వెళ్ళి, ఇల్లును ఒకసారి చుట్టి వచ్చాడు. ఆ తరవాత ఒకసారి మెల్లగా పెరట్లోకి వెళ్ళాడు. అప్పుడతనికి వంటగదిలోనుంచి వింత శబ్దాలు వినిపిం చాయి. కొంతసేపు అక్కడే వుండి వాటిని జాగ్రత్తగా విన్నాడు. ఆ తరవాత తనలో తాను ముసిముసిగా నవ్వుకుంటూ ఇంట్లోకి అడుగు పెట్టాడు.\nపిల్లలను చూసిన తల్లికోడిలా, ఆజీ సంబ రంతో వాళ్ళకు భోజనం సిద్ధం చేయసాగింది. కంచు పళ్ళాలను కడిగి పెట్టింది. గిన్నెలను అమర్చింది. ఒక గిన్నెలో చిక్కటి మీగడ పాలు, మరొక గిన్నెలో చౌలీపాన్, ఇంకొక గిన్నెలో పప్పు వడ్డించింది. ఒక్కొక్క పళ్ళెంలోనూ కొన్ని రొట్టెలూ, ఆలూ భాజియా వడ్డించింది. ఆ తరవాత అల్లుణ్ణి, కూతుర్నీ భోజనం చేయడానికి పిలిచింది.\nతనపళ్ళెంలో ఐదు రొట్టెలూ, భార్య పళ్ళెంలో నాలుగురొట్టెలూ ఉండడం ఫతింగా గమనిం చాడు. “అత్తయ్యా! మరి మీకు రొట్టెలు ఏవీ?\" అని అడిగాడు ఆజీని. పెరట్లో ఉన్నప్పుడు వంటగదిలో నుంచి వచ్చిన శబ్దాలను లెక్కబెట్టి పెనంమీద తొమ్మిది రొట్టెలే కాల్చినట్టు అతడు అప్పటికే గ్రహించాడన్నమాట!\nఉన్నాయి, ఉన్నాయి! వంటగదిలో ఉన్నాయి, \"అంటూ రొట్టెలు వుంచిన కొయ్య మూకుడును చటుక్కున దగ్గరకు లాక్కున్నది ఆజీ!\n“అత్తయ్యా! నా దగ్గర ఏదీ దాచకు. నాకు జోస్యం తెలుసు!” అన్నాడు ఫతింగా నవ్వుతూ. ఛమేలీ భర్తక్తేసి ఆశ్చర్యంగా చూస్తూ, \"అలాగా! అయితే, అమ్మఎన్ని రొట్టెలు కాల్చిందో చెప్పు చూద్దాం!\" అన్నది.\nఫతింగా కొన్ని క్షణాలు కళ్ళు మూసుకున్నాడు. ఎవరికీ వినిపించకుండా మనసులో ఏదో గొణిగాడు. ఆ తరవాత కళ్ళు తెరిచి, “తొమ్మిది!” అన్నాడు.\nచమేలీ కొయ్య మూకుడులోకి చూసింది. అందులో ఒక్క రొట్టె కూడా లేదు. “నేను అన్నం తింటానులే,” అన్నది ఆజీ కాస్త ఇబ్బందిగా.\nఆ తరవాత ఆమె, “రొట్టెలు లెక్కపెడుతూ కూర్చున్నారేమిటి? చల్లారిపోకముందే వేడి వేడిగా తినండి,” అన్నది.\nమరికొన్ని గంటలలో అల్లుడి రొట్టెల జోస్యం గురించి ఊరంతా తెలిసిపోయింది.\nమరునాడు మధ్యాన్నం భోజనం ముగించి, ఆజీ, చమేలీ గోధుమ పుల్లలతో విసనకర్రలు తయారుచేసుకోవడంలో నిమగ్నులైపోయారు. ఫతింగా మంచంమీద గుర్రుపెట్టి నిద్రపో తున్నాడు. అప్పుడు బట్టలుతికే కల్లూదోబీ రొప్పుతూ, రోజుతూ అక్కడికి వచ్చి, “ఆజీ! నా గాడిద కనిపించలేదు. మీ అల్లుడిగారిని కాస్త అడిగి అది ఎక్కడుందో చెబుతారా?” అన్నాడు.\nఆజీ ఇంట్లోకి వెళ్ళి అల్లుణ్ణి లేపి విషయం చెప్పింది. ఫతింగాకు దిక్కుతోచలేదు. వెర్రి వాడిలా దిక్కులుచూశాడు. గాడిద ఎక్కడికి వెళ్ళిందో తనకేం తెలుసు? కళ్ళు మూసు కుని ఆలోచించడానికి ప్రయత్నించాడు. నిప్పులు చెరిగే ఈ ఎండలో గాడిద ఎక్కడికి వెళ్ళి ఉంటుంది? కళ్ళు తెరచి, దోబీకేసి చూస్తూ, “గాడిదలు రాజభవనం పక్కన మేస్తున్నాయి! నీ గాడిదకు రాజయోగం పట్టింది!” అన్నాడు గంభీరంగా.\nకల్లూదోబీ పరుగు పరుగునా రాజోద్యా నానికి వెళ్ళాడు. గాడిద అక్కడే ఒక చెట్టు నీడన పచ్చిక మేస్తున్నది.\nఫతింగా కీర్తి కారుచిచ్చులా వ్యాపించింది!\nమరునాడు సాయంకాలం ఫతింగా అరుగు మీద కూర్చుని, అత్తగారిచ్చిన బెల్లం కలిపిన మజ్జిగ ఆనందంగా తాగుతున్నాడు. అప్పు డక్కడికి దళనాయకుడు వచ్చాడు. సేనాధిపతి షేర్సింగ్ గుర్రం కనిపించలేదట. మరి దాని ఆచూకీ గురించి ఫతింగాను అడగకుండా వేరెక్కడికి వెళ్ళగలరు? అతడి ప్రఖ్యాతి అలాంటిది!\nఫతింగాకు ఇప్పుడు నిజంగానే విచారం పట్టుకున్నది. ఇది పెద్దవాళ్ళ వ్యవహారం. \"భగవంతుడా! పట్టుబడిపోతానేమో,” అనుకుంటూ మెల్లగా ఆలోచించసాగాడు.\nఆకలితో అలిసిపోయిన గుర్రం ఎక్కడికి వెళుతుంది? “పారిపోయిన గుర్రాన్ని పట్టు కోవాలంటే ఏపుగా పచ్చగడ్డి పెరిగివున్న గడ్డి వాముల సమీపంలో వెదికి చూడక తప్పదు! అన్నాడు కాస్త తగ్గు స్వరంతో దళనాయకుడికి వినివినిపించనట్టు.\nభటులకు నిజంగానే గడ్డివాముల దగ్గర పచ్చగడ్డి మేస్తూ గుర్రం కనిపించింది!\nసేనాధిపతి సంతోషంతో కానుకగా వెండి నాణాలు పంపాడు.అయినా ఫతింగాకు భయం పట్టుకున్నది. తన బండారం బయటపడక ముందే ఊరు వదిలి వెళ్ళాలనుకున్నాడు.\n“రేపు వేకువజామునే ప్రయాణం! సిద్ధం కా!” అని భార్యను హెచ్చరించాడు.\nమరునాడు పొద్దున వాళ్ళు ప్రయాణానికి సిద్ధమవుతూండగా రాజభవనం నుంచి వచ్చిన ఒక భటుడు, “ఫతింగా! మన రాణీగారు కనకలతాదేవి తన ‘నౌలఖాహారం' పోగొట్టు కున్నారు. అది ఎక్కడుందో తమరే చెప్పాలి!” అన్నాడు.\nఫతింగాకు గుండె కొట్టుకోవడం ఆగినంత పనయింది. రాజభవనం నుంచి ఆజ్ఞ! దీంతో తన ఆటకట్టు అనుకున్నాడు. కారాగారం గదులు ఎలా ఉంటాయోకదా అన్న ఆలోచన అతడి మనసులో కదలాడసాగింది.\n“రాణీగారు కంఠహారాన్ని ఎక్కడ పెట్టారు?” అని అడిగాడు వచ్చిన భటుణ్ణి.\n“శయన మందిరంలోని శయ్య సమీపంలో. మిగిలిన ఆభరణాలతోపాటు ఆ కంఠహారాన్ని కూడా తీసిపెట్టారు. నిద్రలేచి చూస్తే అదొక్కటే కనిపించడం లేదు,” అన్నాడు భటుడు.\nఅంటే ఆభరణం దొంగిలించబడినప్పుడు రాణీగారు నిద్రలో ఉన్నారన్నమాట! అని మనసులో అనుకుంటూ, “రాణీగారి ఆభరణాన్ని వేరెవ్వరు దొంగిలించగలరు? నీన్దియారాణి (నిద్రాదేవి) దోషి!\" అన్నాడు పలవరిస్తున్నట్టు.\nరాజభవనంలోని పరిచారికలలో నీన్దియా రాణి ఒకతె అన్న సంగతి ఫతింగాకు తెలియదు. కాని ఆ భటుడికి తెలుసు. “ఆహా! నేను అప్పుడే అనుమానించాను,” అంటూ రాజభవనానికివెళ్ళి నీన్దియారాణీని పిలిచి నిలదీశాడు. నీన్దియా దొంగతనాన్ని ఒప్పుకుని, హారాన్ని తెచ్చి అప్పగించి, క్షమాపణ వేడుకున్నది!\nఫతింగా ఈ గండంనుంచి కూడా బయట పడ్డాడు! ఇంకా కొంతసేపు ఆలస్యంచేస్తే మరేగండం ముంచుకువస్తుందో కదా అని అతడు హడావుడిగా బయలుదేరి వీధిలోకి వచ్చాడు. రాజుగారు రమ్మన్నారంటూ ఇద్దరు భటులు ఎదురయ్యారు.\nఫతింగా తడబడే అడుగులతో రాజు సమక్షానికి చేరాడు. రాజు దుర్గి విజయసింగ్ ఒత్తైన కనుబొమలు ముడిచి, “ఆహా! నువ్వేనా జోస్యం చెప్పే ఘనుడివి! నిన్ను గురించి చాలా విన్నాను. అయినా నాకు నమ్మకం కుదరడంలేదు. ఇప్పుడు నా గుప్పెట్లో ఉన్నదేమిటో సరిగ్గా చెప్పావా నిన్ను జమీందారీతో సత్కరిస్తాను. తప్పుగా చెప్పావో నున్నగా తల గొరిగించి, ముఖానికి మసిపూసి గాడిదమీద కూర్చోబెట్టి రాజ్యమంతా తిప్పిస్తాను!” అంటూ పిడికిలి బిగించాడు.\nఫతింగాకు మతిపోయినట్టయింది. ముచ్చెమటలుపోశాయి. నోటమాట పెగలడంలేదు. “ఎలా తప్పించుకోవాలో తెలియడం లేదు! హడలిపోయిన ప్రాణం ప్రభువుల గుప్పెట్లో విలవిల లాడుతూ రెప రెపలాడుతున్నది!\" అన్నాడు వణుకుతూన్న కంఠస్వరంతో. తన ప్రాణం రాజుగారి చేతుల్లోవుంది అన్నది అతడి మనోభావం.\nరాజు ఆశ్చర్యంతో బిగించినపిడికిలిని తెరవగానే, ఒకమిణుగురు పురుగు ప్రాణం కోసం తపిస్తూ కనిపించింది!\n“భలే సరిగ్గా చెప్పావు. ఒక కీటకాన్ని నా గుప్పిట బంధించాను. నువ్వు మహా జ్యోతిష్కు డివి! ఇప్పుడేనీకు జమీం దారీని ఇస్తున్నాను,\" అంటూ రాజు పరమా నందంతో ఫతింగాను విలువైన కానుకలతో ఘనంగా సత్కరించాడు.\nఫతింగా ‘మహా జ్యోతి ష్కుడు' అన్న కీర్తివెన్నంటి రానివిధంగా, అత్తవారి ఊరికి వీలైనంత ఎక్కువ దూరంలో ఉన్న జమీందా రీని కోరుకున్నాడు!",
            "book_page_end": 42
        },
        {
            "title": "చందమామ కబుర్లు",
            "book_page_start": 44,
            "pdf_page_start": 44,
            "pdf_page_end": 45,
            "author": "చందమామ బృందం",
            "genre": "సమాచారం",
            "moral": "క్రీడలు, విజయాలు జాతీయ, అంతర్జాతీయ స్థాయిలో గుర్తింపు పొందడం విశేషం.",
            "keywords": [
                "క్రికెట్",
                "ఫుట్బాల్",
                "సచిన్ తెండూల్కర్",
                "విజ్డెన్ ఆల్మనాక్",
                "కుటుంబ క్రీడా పోటీలు",
                "గిన్నిస్ రికార్డ్"
            ],
            "characters": [
                "అలెక్సీ కోరోబ్కిన్",
                "సచిన్ తెండూల్కర్"
            ],
            "locations": [
                "రష్యా",
                "ఇంగ్లాండు",
                "కర్నాటక",
                "భారతదేశం"
            ],
            "content": "విస్డెన్లో రష్యన్ పేరు\nఇతరదేశాలలోలాగా రష్యాలో క్రికెట్ ఆటకు ఆదరణ లేదు. అందువల్ల పేరుగల రష్యన్ క్రికెట్ క్రీడా కారులెవరూ లేరు. అలెక్సీ కోరోబ్కిన్ను దీనికి మినహాయింపుగా చెప్పుకోవచ్చు. సెయింట్ పీటర్స్బర్గ్స్కు చెందిన పదిహేడేళ్ళ ఈ విద్యార్థి ఇంగ్లాండు దేశం కెంట్లోని డోవర్ కాలేజీలో చదువుకుంటున్నాడు. అతడు కళాశాల జట్టు ప్రధాన బౌలర్. 2000 సం. క్రీడలలో 59 ఓవర్కు 13 వికెట్లు సాధించాడు. ఇటీవల వాళ్ళ కళాశాల, కెంట్లోని 9వ క్లబ్తో ఆడిన ఆటలో కోరోబ్కిన్ 2 4 రన్లకు 6 వికెట్లు సాధించాడు. ఆ సంవత్సరం ప్రత్యేకమైన స్కూల్ బాయ్ గా 'విజ్డెన్ ఆల్మనాక్'లో కోరోబ్కిన్ పేరు చోటుచేసుకున్నది. క్రికెట్ 'బైబిల్'గా పేరుగాంచిన ఆ రికార్డు పుస్తకంలో ఒక రష్యన్ పేరు చోటుచేసుకోవడం ఇదే ప్రథమం. కాలేజీ చదువు పూర్తిచేసి రష్యాకు వెళ్ళేప్పుడు తనతో క్రికెట్ క్రీడను తీసుకువెళ్ళడం అలెక్సీ కోరోబ్కిన్ ఆశయంగా ఆ పుస్తకం పేర్కొన్నది.\nమస్కట్స్ కు పేర్లు పెట్టారు\nమరొక పన్నెండు నెలలలో ఫుట్బాల్ క్రీడాభి మానులందరి నోటా మూడు పేర్లు వినిపిస్తాయి. మే 3 1 నుంచి జూన్ 30 వరకూ జరుగనున్న 200 2 వరల్డ్ కప్ ఫుట్బాల్ మేచ్ మస్కటకు నిక్, కాజ్, ఎటో అని పేర్లు పెట్టారు. ప్రపంచ వ్యాప్తంగా ఉన్న క్రీడాభిమానులు సూచించిన పేర్లనుంచి వీటిని ఎంపికచేశారు. మెరిసే కొమ్ములతో అంతరిక్షంనుంచి వచ్చిన ప్రాణుల్లా కనిపించే మూడు మస్కట్లను అంతకు ముందే ఫుట్బాల్ సంస్థ అంగీకరించింది. అవి పసుపు పచ్చ, నీలం, ఊదా రంగుల్లో ఉంటాయి.\nఅతి సంపన్నుడైన క్రికెట్ క్రీడాకారుడు\nఅతడు ఇంగ్లాండు క్రీడాకారుడా? కాదు. మరి ఆస్ట్రేలియాకు చెందినవాడా? కాదు. వెస్టిండీస్? కానేకాదు. దక్షిణాఫ్రికా వాడా? ఊహు, కాదు. మరెవరంటారు? మన సచిన్ తెండూల్కర్! క్రికెట్ క్రీడ అతన్ని అంత ధనవంతుణ్ణి చేయలేదు. వరల్డ్ టెల్ 1995 నుంచి ఇప్పటివరకూ సాగిన ఒప్పందాన్ని కొనసాగించడానికి కొత్త ఒప్పందానికి దిగాడు. దానికి ఎంత మొత్తం అందుతుందో తెలుసా? 80 కోట్ల రూపాయలు. ఇది షేన్వార్న్, బ్రియాన్ లారా సంపాదించిన మొత్తానికన్నా ఎక్కువ. ఇంతకు వెనకటి ఒప్పందం 24 కోట్లకు ఉండేది. అయితే ఆ తరవాత సచిన్ కూల్డ్రింక్నుంచి వెబ్సైట్ వరకు వివిధ ప్రకటనలలో పాల్గొంటున్నాడు. వరల్డ్ క్రికెట్లో సచిన్ సాధించిన ర్యాంకు ఈ ఇండియా క్రికెట్ హీరోకు ఆకర్షణీయమైన మొత్తం ఇచ్చేవిధంగా వరల్డ్ టెల్ను పురికొల్పింది!\nకుటుంబాల మధ్య క్రీడాపోటీలు\nహాకీ పోటీలకు నికే నెల్లమక్కడ కప్ ఇస్తారన్న విషయం మీకు తెలుసా? తెలియదా! అయితే ఇకపై తెలుసుకుంటారు. ఎందుకంటే ఇప్పుడా విషయం గిన్నిస్బుక్ ఆఫ్ వరల్డ్ రికార్డ్స్ లో చోటుచేసుకున్నది.\nకర్నాటక రాష్ట్రం అమ్మాతిలో జరిగే హాకీ పోటీలు కుటుంబాల జట్టులకే పరిమితం. ఈ సంవత్సరం జరిగిన పోటీలు దాదాపు 226 కుటుంబాలకు చెందిన టీమ్ లను ఆకర్షిం చాయి. మే 13న జరిగిన పోటీలలో కూర్తాండ్, చెప్పూదిరతో ఆడిన ఆటలలో 3-1 స్కోర్తో గెలుపొందింది. ఈ యేడు వెయ్యవ గోల్ సాధించబడింది. ఈ రకం క్రీడలలో ప్రపంచం లోనే మొట్టమొదటిదని భావించబడే ఈ పోటీలను ఆరంభంనుంచి చివరిదాకా గిన్నిస్ ప్రతినిధులు అక్కడేవుండి పరిశీలించారు.",
            "book_page_end": 45
        }
    ],
    "statistics": {
        "total_stories": 12,
        "author_counts": {
            "సంపాదకుడు : విశ్వం": 1,
            "చందమామ బృందం": 8,
            "గవ్వల నిర్మలాదేవి": 1,
            "కల్పితం (ఆధారం: లలిత-శర్మిల రచన)": 1,
            "విశ్వావసు": 1
        },
        "genre_counts": {
            "సంపాదకీయం": 1,
            "నీతి కథ": 1,
            "ధారావాహిక": 1,
            "హాస్యం": 3,
            "బేతాళ కథ": 1,
            "సంస్కృతి": 1,
            "చరిత్ర/సంస్కృతి ధారావాహిక": 1,
            "సంస్కృతి/నృత్యం": 1,
            "జానపద కథ": 1,
            "సమాచారం": 1
        }
    }
}
{
    "book_id": "చందమామ_2001_09",
    "stories": [
        {
            "title": "గత సంస్కృతితో అనుబంధం!",
            "book_page_start": 5,
            "pdf_page_start": 5,
            "pdf_page_end": 5,
            "author": "సంపాదకుడు : విశ్వం",
            "genre": "సంపాదకీయం",
            "moral": "గతంలోని మంచి సంప్రదాయాలను స్వీకరించి, ఉజ్వలమైన భవిష్యత్తును నిర్మించాలి.",
            "keywords": [
                "సంస్కృతి",
                "సంప్రదాయం",
                "యువత",
                "విద్య",
                "చరిత్ర"
            ],
            "characters": [],
            "locations": [
                "భారతదేశం",
                "జపాను"
            ],
            "content": "జపానుకు చెందిన ఒక పత్రికలో ఇటీవల ఒక వ్యాసం వెలువడింది. ఆ దేశంలో ఉపాధ్యాయులు పసిపిల్లలకు అగ్గిపుల్లలు ఉపయోగించకుండా నిప్పు పుట్టించడం ఎలా నేర్పుతారో; కేవలం పాఠ్యపుస్తకాలను ఉపయోగించడంకన్నా, పిల్లలను వస్తుప్రదర్శనశాలలకు తీసుకువెళ్ళడంద్వారా వారికి ప్రాచీన చరిత్రను ఎలా బోధిస్తారో ఆ వ్యాసంలో వివరించబడింది. అక్కడి ఉపాధ్యాయులు తమ బోధనా విధానాలలో ప్రకృతినీ, ప్రదర్శనశాలలనూ చక్కగా వినియోగించుకుంటారు.\r\nఅంటే పాఠ్యపుస్తకాల ప్రాముఖ్యతనూ, విలువనూ తక్కువగా అంచనా వేయడం కాదుకానీ; పసిపిల్లలకు ఆసక్తికరంగావిద్యను బోధించడంలో ప్రకృతి పరిశీలన; పర్యటన చాలా అవసరమని గుర్తుచేయడమే మా ఉద్దేశం. ఇలాంటివాటిద్వారా పిల్లలు ప్రపంచాన్ని ప్రత్యక్షంగా చూసి, సులభంగా అర్థం చేసుకోకలుగుతారు.\r\nమనదేశం సువిశాలమైనది. ఒక్కొక్క ప్రాంతానికి ఒక్కొక్క ప్రత్యేకత; చెప్పుకోతగ్గ విశిష్టత; గర్వించతగ్గ సాహితీసంపద ఉన్నాయి. ఆయా ప్రాంతాలకు చెందిన పండుగలూ, వేడుకలూ; కళలూ, సంప్రదాయాలూ కోకొల్లలు!\r\nఒక ప్రాంత ప్రజలను గురించిన విశేషాలను మరొక ప్రాంతంవారు తెలుసుకోవడం సదవ గాహనకూ, సమైక్యతకూ దోహదం చేస్తుందని భావిస్తున్నాము. అందుకే మన పత్రికలో ప్రతినెలా ఒక పండుగ, ఒక నాట్యం; ఒక రాష్ట్రానికి సంబంధించిన విశేషాలతో ఆ రాష్ట్ర జానపద కథ ప్రచురించడానికి నిర్ణయించాము.\r\nఇతర ప్రాంతాలు పర్యటించడం ఆయా ప్రాంత ప్రజల ఆచార వ్యవహారాలు తెలుసుకోవడానికీ; వారిని సన్నిహితంగా చూసి, అర్థంచేసుకోవడానికీ దోహదం చేస్తాయి. అదేవిధంగా వివిధ ప్రాంతాల పండుగలు, విశేషాల గురించి చదువుతూన్నప్పుడు ఆయాప్రాంతాలను పర్యటించిన అనుభూతినీ, ఫలితాలనూ పాఠకులు పొందగలరని ఆశిస్తున్నాము.\r\n“కొద్దిపాటి చరిత్రరూపొందడానికి కొన్ని శతాబ్దాల కాలం పడుతుంది. అలాగే, ఒకసంప్రదాయం రూపుదిద్దు కోవడానికి కొన్ని శతాబ్దాల చరిత్ర అవసరమవుతుంది,” అని చెప్పిన సుప్రసిద్ధ తత్వవేత్త డా. సర్వేపల్లి రాధాకృష్ణన్ జన్మదినం సెప్టెంబర్ ఐదు,\r\nమన సంప్రదాయ సంస్కృతీ పునాదులు వైభవోపేతమైన దేశ గత చరిత్రలోనే ఉన్నాయన్న సత్యాన్ని ప్రతి ఒక్కరూ గుర్తుంచుకోవాలి. గతంలోని మంచిని స్వీకరించి, ఉజ్వలమైన భవిష్యత్తు నిర్మాణంకోసం యువత ముందుకు సాగాలి!",
            "book_page_end": 5
        },
        {
            "title": "తొలగిన అజ్ఞానం",
            "book_page_start": 7,
            "pdf_page_start": 7,
            "pdf_page_end": 10,
            "author": "డా॥ జొన్నలగడ్డ మార్కండేయులు",
            "genre": "జానపద కథ",
            "moral": "అజ్ఞానం తొలగి, భగవంతుడు సర్వవ్యాపి అని తెలుసుకున్నప్పుడు మాత్రమే నిజమైన జ్ఞానం కలుగుతుంది.",
            "keywords": [
                "అజ్ఞానం",
                "సాధువు",
                "పశుసంపద",
                "వేణుగోపాలస్వామి",
                "రుద్రాక్షలు"
            ],
            "characters": [
                "రాజయ్య",
                "కనకం",
                "గోవిందయ్య",
                "సాధువు",
                "పూజారి"
            ],
            "locations": [
                "రాజుపాలెం గ్రామం",
                "రామాపురం",
                "వేణుగోపాలస్వామి ఆలయం"
            ],
            "content": "రాజుపాలెం అనే గ్రామంలో, రాజయ్య అనే రైతుండేవాడు. అతడు తనకున్న కొద్ది పాటి పొలాన్ని దున్నుకుంటూ, ఏలోటూ లేకుండా జీవిస్తున్నాడు.\r\nఒక రోజున రామాపురం నుంచి రాజయ్య భార్య తండ్రి గోవిందయ్య, ఒక పాడిగేదెను తోలుకొచ్చాడు. ఆయన రాజయ్యతో, \"అల్లుడూ! నువ్వు చక్కగా వ్యవసాయం చేసుకుంటున్నావు. అలాంటి నీకు పశువుల పాడికూడా వుండాలి. పాడికి, పంట తమ్ముడు అంటారు. నాకీ మధ్య పశుసంపద బాగా పెరిగింది. సంతోషం కొద్దీ ఒక పాడిగేదెను తోలుకొచ్చాను. పంటతో పాటు పాలు పెరుగుల సౌఖ్యాన్నికూడా అనుభవించు!\" అన్నాడు.\r\nమామగారి మాటలకు రాజయ్య నవ్వి, “మావయ్యా! పాడిపశువును మేపడం మాటలు కాదు. అలాంటి దానివల్ల ఎంత సుఖముందో, సరైన మేత పెట్టలేకపోతే అంత బాధవుంది. పొలంలో నాకు పండిన పంట ఏలోటూ లేకుండా సరిపోతున్నది. వరిపంట నూర్చగా వచ్చే ఎండుగడ్డి, నాదుక్కిటెద్దు లకు బొటాబొటీగా సరిపెట్టుతున్నాను. ఇప్పుడు, ఈ గేదె రావడం వల్ల పాలు, పెరుగు సౌఖ్యం మాట దేవుడెరుగు, దీన్ని మేపగల స్తోమత నాకులేదు,\" అన్నాడు.\r\nఅప్పుడు రాజయ్య భార్య కనకం కల్పిం చుకుని, “మీకు ఈ మధ్య చాదస్తం మరీ పెరిగిపోతున్నది. దుక్కిటెద్దులతో పాటే దీన్నీ మేపుదాం. లక్ష్మీదేవి పాడి, పంటలు రెండింటి లోనూ వుంటుంది. మహలక్ష్మిలా వచ్చిన ఈ పాడిగేదెను వద్దనకండి. గొడొచ్చినవేళ, బిడ్డా చ్చినవేళ శుభం జరుగుతుందని వినలేదా ఏం?\" అన్నది.\r\nఆ తర్వాత గోవిందయ్యకూడా ఒకటికి రెండుసార్లు చెప్పడంతో, రాజయ్య తన దుక్కిటె ద్దులతోపాటు కొట్టంలో మరిరెండు కట్టుకొయ్యలు పాతి గేదెను, దూడను కట్టేయించాడు.\r\nగోవిందయ్య వచ్చినప్పటికన్న మరింత సంతోషంగా రామాపురం వెళ్ళిపోయాడు.\r\nరాజయ్య మర్నాడు గేదెపాలు పిండి ఇంట్లోకి తీసుకువచ్చాడు. భార్య కనకం ఒక చిన్న లోటాలోకి పిండిన పాలు పిండినట్లేపోసి, “నాన్న మంచితనం వల్ల ఇక మనకు పాలు పెరుగులకు లోటంటూవుండదు. మన పశువుల కొట్టంలో, ఈ పాడిగేదె తొలిగా అడుగుపెట్టింది. ఈ ఆనంద సమయంలో వేణుగోపాలస్వామికి ఈ పాలు నైవేద్యం పెట్టమని పూజారికివ్వండి. ఆ దేవుడి దయవల్ల మనం త్వరలోనే గేదెలకోసం ఇప్పుడున్న కొట్టం పక్కనే మరొక కొట్టం కట్టవలసిరావచ్చు!\" అంటూ పాల లోటాను కళ్ళకద్దుకుని, భర్త చేతికిచ్చింది.\r\nరాజయ్య పాలలోటాను తీసుకుని గుడికి వెళ్ళాడు. ఆ సమయంలో పూజారి ఎవరో సాధువుతో మాట్లాడుతున్నాడు. రాజయ్య, పూజారికి తను వచ్చిన పని చెప్పాడు.\r\nపూజారి, రాజయ్యకేసి ఆశ్చర్యంగా చూసి, “రాజయ్యా! వేణుగోపాలస్వామికి ఆవుపాలు, ఆవుపాలతో చేసిన పదార్థాలు నైవేద్యం పెట్టడం ఆనవాయితీ. నువ్వు ముందే చెప్పడం వల్ల ఒక అనాచార భయం తప్పింది. లేకపోతే, గోవుల్ని కాచిన గోపాల స్వామికి మంత్రోక్తంగా గేదెపాలు నైవేద్యం పెట్టివుండేవాడిని! సరే, నిన్ను అంతగా నిరాశ పుచ్చదలచలేదు. ఆ పాలేవో నువ్వే స్వామికి నైవేద్యం పెట్టి, వాటిని--కుంభమేళాకు వెళుతూ రాత్రి మన గుడి అరుగుమీద పడు కున్న ఈ సాధువుకు సమర్పించు. పుణ్యం, పురుషార్థం కూడా!” అన్నాడు నవ్వుతూ.\r\nరాజయ్య బయట నుంచే, వేణుగోపాల స్వామి విగ్రహానికి భక్తిగా నమస్కరించి, పాలలోటాను సాధువు ముందు పెట్టాడు. జరిగిందంతా గమనిస్తున్న సాధువు, పాలను గటగట తాగేసి, రాజయ్యతో, “చక్కెర లేకుం డానే పాలు ఎంతో తియ్యగా వున్నాయి! నీకు తప్పకుండా మంచిజరుగుతుంది,” అంటూ కళ్ళుమూసుకుని, ఏదో ధ్యానించి, చేతిని గాలిలో ఆడించాడు.\r\nఆ తర్వాత గుప్పెట తెరిచి, అందులో వున్న రెండు రుద్రాక్ష గింజలు రాజయ్య చేతిలో పెట్టి, “వీటిని, నీ పూజామందిరంలో వుంచు. నీకూ, నీ వంశానికీ పేరు తెచ్చే ఇద్దరు కొడుకులు పుడతారు,\" అని రాజయ్యను ఆశీర్వదించాడు.\r\nరాజయ్య ఇంటికి తిరిగివచ్చి, జరిగిం దంతా భార్య కనకానికి చెప్పాడు. ఇద్దరూ కలిసి రుద్రాక్ష గింజలను పూజామందిరంలో పెట్టారు. విచిత్రంగా, ఆనాటి నుంచి రాజ య్యకు పట్టింది బంగారమై బాగా కలిసొ చ్చింది. కొద్దికాలంలోనే అతడు మరి రెండె కరాల పొలం, మూడు పాడిగేదెలనూ, ఒక ఆవునూ కొన్నాడు. క్రమంగా సాధువు చెప్పి నట్టే అతడికి ఇద్దరు కొడుకులు పుట్టారు.\r\nఅయితే, ఇద్దరు కొడుకుల మనస్తత్వాలు వేరువేరుగా వుండేవి. పెద్దవాడికెప్పుడూ పొలం పనులంటే ఇష్టం. వాడు రేయింబవళ్ళు పొలంలోనే వుంటూ వ్యవసాయం చెయ్య డమేకాక, వరిపంట విషయంలో రకరకాల ధాన్యపు విత్తనాలను కలిపి ప్రయోగాలు చేస్తూండేవాడు.\r\nఇక రెండోవాడికి పశువులంటే ప్రాణం. వాటికి చిన్న దెబ్బ తగిలినా విలవిలలాడి పోయేవాడు. వాడు పశువైద్యులనాశ్రయించి సాధారణంగా పశువులకు వచ్చే రోగాలను గురించి తెలుసుకున్నాడు. తనకు తెలిసిన చిట్కా వైద్యాలకు, పశువైద్యులనుంచి సేకరించిన పరిజ్ఞానాన్ని జోడించి, వాడు గ్రామంలో పశువులకు సోకే రకరకాల వ్యాధు లను నయం చేయడం ప్రారంభించాడు.\r\nసాధువు తమ కిచ్చిన రుద్రాక్షల మహిమ వల్లే, తమ కుటుంబం ఈనాడు సుఖసౌఖ్యా లతోతులతూగుతున్నదని రాజయ్యా, కనకం నమ్మారు. అలా చాలా సంవత్సరాలు గడిచి పోయాయి.\r\nరాజయ్య పెద్దకొడుకు ఇరవైఏళ్ళవాడ య్యాడు. వాడికి బాగా ఆస్తిపాస్తులున్న కుటుంబాల నుంచి పెళ్ళి సంబంధాలు రాసాగాయి. ఈ స్థితిలో రాజయ్యా, కనకం తమ ఉన్నతస్థితికి కారణం అయిన సాధు వుకు కృతజ్ఞతాపూర్వకంగా, వేణుగోపాల స్వామి ఆలయంలో పూజ చేయాలనుకుని, కొడుకులిద్దరితో ఆలయానికి వెళ్ళారు.\r\nకొంతసేపటికి వాళ్ళు పూజ ముగించి బయటికి రాగానే, ఆలయం ముందు నిల బడివున్న ఒకసాధువు కనిపించాడు. ఆయన తలా, గడ్డం బాగా తెల్లబడిపోయివున్నాయి. నడుం కాస్త వంగివున్నది. ఎవరా ఈసాధువు, అని రాజయ్య ఆలోచించేంతలో, సాధువు చిరునవ్వు నవ్వి, “రాజయ్యా! రాత్రి గుడి అరుగుమీద పడుకుని, గ్రామస్తులు నిన్ను గురించి మాట్లాడుకోవడం విన్నాను. చాలా సంతోషం!” అన్నాడు.\r\nఆ మాటలతో రాజయ్య, ఆ సాధువు ఎవరైనదీ గుర్తించి, “క్షమించండి, స్వామీ! తమర్ని వెంటనే గుర్తించలేకపోయాను. తమరు కరుణించి ఇచ్చిన రెండు రుద్రాక్ష గింజలూ, ఆశీర్వాదబలం వల్ల ఆస్తిపాస్తులు పెరిగి, ఇద్దరు కొడుకులతో సుఖంగా వున్నాను,” అంటూ, తను వేణుగోపాల స్వామికి నైవేద్యంగా పెట్టిన ఆవుపాల లోటాను సాధువుకు అందివ్వబోతూ, “స్వామీ! ఇవి మా ఇంటి ఆవుపాలు,\" అన్నాడు.\r\nసాధువు పాల లోటాను అందుకోకుండా, \"రాజయ్యా! ఆనాడు జరిగినదేమిటో నాకు బాగాగుర్తది. పూజారి, వేణుగోపాల స్వామిని ఆవులకు మాత్రమే రక్షకుడుగా భావించాడు! ఆయన అజ్ఞానం నాకు ఆశ్చర్యం కలిగించింది. ఆ కారణంగానే, నువ్వు భక్తితో తెచ్చిన గేదెపాలను ఆయన పూజకు పనికి రావనడం విని, నేను తాగాను. నీకు శుభం కలగాలన్న ఆశయంతో రుద్రాక్షలిచ్చి ఆశీర్వ దించాను. వేణుగోపాలుడు నా మాటలు నిజం చేశాడు!\" అన్నాడు.\r\nఆ సమయంలో, చేతికర్ర ఆసరాతో అక్కడికొచ్చిన పూజారి, సాధువుకు నమస్క రించి, \"స్వామీ! భగవంతుడు సర్వవ్యాపి అని తెలిసినా, అజ్ఞానం కొద్దీ ఆయన ఇష్టా ఇష్టాలు సర్వం ఎరిగినవాడిలా ప్రవర్తించాను. ఎవరేమిచ్చినా గ్రహించి, దానికి రెట్టింపు చేసి ఇస్తాడన్న పరమ సత్యం ఇప్పుడు తెలుసు కున్నాను. నా ఆజ్ఞానం తొలగింది,” అన్నాడు.\r\nఅది విన్న సాధువు సంతోషంగా పూజారితో పాటు అందరినీ ఆశీర్వదించి, అక్కడి నుంచి వెళ్ళిపోయాడు.",
            "book_page_end": 10
        },
        {
            "title": "యక్షపర్వతం",
            "book_page_start": 9,
            "pdf_page_start": 11,
            "pdf_page_end": 17,
            "author": "చందమామ బృందం",
            "genre": "ధారావాహిక కథ",
            "moral": "సంకట స్థితిలో ధైర్యం, ముందుచూపుతో కూడిన వ్యూహం రక్షణ కల్పిస్తాయి.",
            "keywords": [
                "యుద్ధం",
                "సైన్యం",
                "కొండకోట",
                "కుట్ర",
                "సాహసం"
            ],
            "characters": [
                "గురుభల్లూకుడు",
                "ఖడ్గజీవదత్తులు",
                "స్వర్ణాచారి",
                "సమరబాహు అనుచరులు",
                "వీరసింహుడు",
                "జంతుశాలాధికారి",
                "ఆటవికులు"
            ],
            "locations": [
                "అరణ్యం",
                "కొండకోట",
                "వీరపురం నగరం"
            ],
            "content": "[గురుభల్లూకుణ్ణివెంటబెట్టుకుని, ఖడ్గజీవదత్తులు అరణ్యంలోని కొలనుదగ్గరకు వెళ్ళారు. అక్కడ వారికి స్వర్ణాచారి కనిపించాడు. సమరబాహు లేని సమయంలో అతడి అనుచరులకూ, వీరపురం రాజుసైనికులకూ దొమ్మియుద్ధం ప్రారంభమైంది. ఆ సంగతి విని మిగిలిన రాజసైనికులు జంతుశాలాధికారి వెంట సమరబాహు అనుచరులమీదికి బయలుదేరారు. -తరవాత]\r\nవీరపుర రాజుగారి జంతుశాలాధికారి వెంట ఇప్పుడు ఏడుగురు సైనికులు మాత్రమే వున్నారు. వాళ్ళల్లో ఒకడు సమరబాహు అను చరులవల్ల గాయపడి కుంటుతూ, తతిమ్మా వాళ్ళ వెనగ్గా వస్తున్నాడు. సమరబాహు అను చరులు నలుగురూ, రాజసైనికులు తమకన్న కొంచెం అధికంగావున్నా, ధైర్యంచేసి వాళ్ళమీద కలియబడేందుకు సిద్ధపడ్డారు.\r\nజంతుశాలాధికారి, సమరబాహు అను చరులకు కొద్దిదూరంలో ఆగి, \"ఒరే, మీ వాలకం చూస్తూంటే, మీరేదో బిడారు వర్తకుల్లా కనిపిస్తు న్నారు. ఏ రాజ్యంనుంచి వస్తున్నారు? నెత్తిమీద పాగాచుట్టుకునే పద్ధతి అదేనా? కత్తిపట్టే తీరుకూడా మీకు తెలిసినట్టు లేదే!” అన్నాడు హుందాగా.\r\nఈ మాటలు అవమానంగా తోచిన సమర బాహు అనుచరులు నలుగురూ, మీసాలు దువ్వి, పెద్ద పెడబొబ్బపెట్టి, \"ఇప్పుడు కాచు కోండి! సమరబాహుకూ, జై!” అంటూ దూకు డుగా వచ్చి, రాజు వీరసింహుడి సైనికులమీద పడ్డారు. వీరసింహుడి సైనికుల్లో ముగ్గురు మొదటి తాకిడికే, సమరబాహు అనుచరుల కత్తి దెబ్బలకు నేలకొరిగారు. లోగడ గాయపడిన సైనికుడూ, జంతుశాలాధికారీ వెనుదిరిగి చెట్లకు అడ్డంపడి పారిపోసాగారు. తమ పైఅధికారి పారిపోవడం చూసిన, మిగతా ఇద్దరూ కత్తులు కిందపడవేసి, సమరబాహు అనుచరులకు లొంగిపోయారు.\r\nఈ జరిగిన దొమ్మి యుద్ధమప్పుడు రేగిన రణగొణధ్వనులు విని, చుట్టుపక్కలనుంచి కొందరు ఆటవికులు ఆ ప్రదేశానికి వచ్చారు. వాళ్ళకు ఎవరెవరిమధ్య పోరాటం జరిగిందో, ఎవరు ఓడి ఎవరు గెలిచారో అర్థంకాక ఆశ్చర్య పోయారు.\r\nఅదిగమనించినసమరబాహు అనుచరులు, ఆటవికులతో, “మీరీ అరణ్యంలో నివసించే వాళ్ళేగదా? ఇకనుంచి మీరు వీరపురంరాజుకు కప్పం కట్టనవసరంలేదు. మా రాజైన సమర బాహు, మీ అందరికీ కొత్తరాజు! తెలిసిందా?\" అన్నారు ఆజ్ఞాపిస్తున్నట్టు.\r\nఆటవికుల్లో కొంచెం వయసుమళ్ళినవాడొ కడు ముందుకొచ్చి, “అయ్యా, మీరుచెప్పినట్టే చేస్తాం. కోప్పడకండి...తమ రాజుగారి నగరం ఎక్కడ?” అని అడిగాడు భయం భయంగా.\r\nసమరబాహు అనుచరుల్లో ఒకడు, వాడికి జవాబుచెప్పబోయేంతలో, ఇద్దరు ఆటవికులు, రెండు గుర్రాలను కళ్ళాలు పట్టుకుని వాళ్ళున్న చోటుకు తీసుకువచ్చారు. ఆటవికముసలాడు వాళ్ళను, “వీటిని మీరెక్కడ పట్టుకున్నారు?\" అని అడిగాడు.\r\n“వీరపురం రాజుగారి సైనికుల్లో ఇద్దరు గుర్రాలెక్కి పారిపోతూ, చెట్లకు కట్టివున్న వీటి తాళ్ళను కత్తులతో నరికి దూరంగా తరిమేయా లని చూశారు. మేం పారిపోతున్న వీటిని లాఘ వంగా పట్టుకున్నాం,”అన్నారు గుర్రాలను తెచ్చిన ఆటవికులు.త\r\n“మా రాజుగారికి చెప్పి, మీ లాఘవానికి తగినబహుమతి ఇప్పిస్తాం. ఈ గుర్రాలు రెంటినీ మావెంట కొండకోట నగరానికిపట్టుకురండి,” అన్నాడొక సమరబాహు అనుచరుడు.\r\nఆటవికులిద్దరూఅందుకుఅంగీకరించారు. సమరబాహు అనుచరులు, తమకు బందీలుగా దొరికిన వీరసింహరాజు సైనికులిద్దరినీ వెంట బెట్టుకుని, తమ ఒంటెలున్న చోటుకు బయలు దేరారు. దారిలో వాళ్ళకు రాజుగారి జంతుశా లాధికారిపట్టుకుని పెద్దపెద్దబోనుల్లో బంధించిన సింహం, పులులూ కనిపించినై\r\nసమరబాహుఅనుచరులువాటిని చూస్తూనే ఉత్సాహంగా, “ఈక్రూరమృగాలు సమరబాహు మహారాజుగారు ఏర్పాటుచేయనున్న జంతు ప్రదర్శనశాలలో సుఖంగా జీవిస్తాయి. వీటిని మనతో కొండకోట నగరానికి తీసుకు పోదాం,” అన్నారు.\r\nఆ సమయంలో మరికొందరు ఆటవికులు అక్కడికి వచ్చారు. సమరబాహు అనుచరులు బోనుల్లోవున్న సింహం, పులుల కేసి పరీక్షగా చూసి, “అంతా బాగానే వుంది. మేమేనాడూ క్రూరమృగాలను మచ్చిక చేసినవాళ్ళంకాదు. ఈ బోనుల్ని కోటదగ్గరకు తరలించడం ఎట్లా?\" అని అడిగారు ఆటవికులను.\r\nఅప్పుడు ఆటవిక ముసలాడు ముందుకు వచ్చి, “అయ్యా, ఈ బోనులన్నీ చిన్న చక్రాల బళ్ళమీద అమర్చినవి. మీరు వాటిని గుర్రాల చేతగాని, ఒంటెలచేతగాని, మీ నగరానికి లాగించుకుపోవచ్చు,”అన్నాడు.\r\nఇందుకు సమరబాహు అనుచరులు సరే నంటూ తలలూపగానే, ఆటవికులు సింహు, పులులూవున్న బోనులను తాళ్ళతో రెండు ఒంటె లకు కట్టారు. మరొకదాని వెన్నుమీద అడవిపక్షు లున్న వలలనుబిగించారు. తరవాత అందరూ కలిసి అమిత ఉత్సాహంతో, సమర బాహ కొండ మీద కోట కడుతున్న ప్రాంతానికి బయలుదేరారు.\r\nకొండమీద రాళ్ళను అటూ ఇటూ మోయిస్తూ, కోటగోడలు కట్టిస్తున్న స్వర్ణాచారి, కొండదిగువున కనిపించిన ఒంటెలనూ, గుర్రా లనూ, వాటి వెంటవున్న ఆటవికులనూ చూసి ఎక్కడలేని ఆశ్చర్యంపొందాడు. సమరబాహు అనుచరులు మోసేరాళ్ళను కిందపడవేసి, కొండ అంచుకు వచ్చి, దిగువనున్న గుర్రాల కేసీ, ఆటవికులుకేసి చాలావింతగా చూడ సాగారు.\r\nగుర్రంమీద వున్న సమరబాహు అనుచరు డొకడు, తలెత్తి పైకిచూసి, పక్కనవున్నవాడితో, \"ఒరే! ఆచారి మహామంత్రిగారు మనల్నిచూసి అద్భుతపడిపోతున్నట్టున్నది. ముందుగా పోయి ఆయనకు సంగతి సందర్భాలు మనవి చేస్తాను,” అంటూ గుర్రం మీది నుంచి దిగి, రాళ్ళమీదుగా గెంతుతూపోయి స్వర్ణాచారిని సమీపించాడు.\r\nస్వర్ణాచారి తనకేసి వస్తున్న సమరబాహు అనుచరుణ్ణి, “మీరు పోయింది. వేటకుగదా? ఆ గుర్రాలెక్కడివి? ఏవో పులిబోనులు తెస్తు న్నారేమిటి? ఆ ఆటవికులు ఇక్కడి కెందు కొస్తున్నట్టు?” అని ఆదుర్దాగా ప్రశ్నించాడు.\r\nసమరబాహు అనుచరుడు, స్వర్ణాచారికి నమస్కరించి, “ ఆచారి మహామంత్రి! మేము అరణ్యంలో వీరపురంరాజు సైనికులను బాహాబాహియుద్ధంలో చిత్తుగా ఓడించాం. ఇద్దర్ని బందీలుగా పట్టుకున్నాం. ఏడుగుర్ని నిలువునా నరికేశాం. ఇద్దరు మాత్రం ప్రాణాలతో తప్పించుకుని వీరపురంకేసి పారిపోయారు,\" అని చెప్పాడు.\r\nఇద్దరు వీరపురంకేసి పారిపోయారని వింటూనే, స్వర్ణాచారి నిలువెల్లా కంపించి పోయాడు. అతడికి సమరబాహు సైనికుడు చెప్పిన మిగతావేవీ ఆనందం కలిగించలేదు. అతడు కోపంతో కళ్ళెర్రచేసి, \"రాజు వీరసిం హుడి సైనికులిద్దరు నగరంకేసి పారిపోయా రని చెప్పావ్! అదే మనకు త్వరలో ప్రాణ సంక టంగా పరిణమించవచ్చు. ఏదో యజ్ఞాశ్వా లను పట్టుకున్నంతగా సంతోషపడిపోతూ, దొరికిన ఆ కుంటి గుర్రాలు రెంటినీ వెంటబెట్టు కుని వస్తున్నారా? అసలా రాజసైనికులతో మీరెందుకు కలహం పెట్టుకున్నారు?” అని ప్రశ్నించాడు.\r\nసమరబాహు అనుచరుడు స్వర్ణాచారి కోపం చూసి, తాము చేసినది తప్పయివుంటుందని భావించి, ఉన్నవీ లేనివీ కొన్ని కల్పించి అతడికి చెప్పాడు. ఆ సైనికులు సమరబాహును అవమానిస్తూ మాట్లాడారనీ, గుంపుగా వచ్చి ఒంటెలమీదపడి తోలుకు పోతూంటే, వాళ్ళతో కలబడవలసి వచ్చిందనీ ఇలాగే మరికొన్ని అబద్ధాలు చెప్పాడు.\r\nస్వర్ణాచారి కొంచెంసేపు మౌనంగా వూరు కుని, తర్వాత అక్కడ చేరిన సమరబాహు అనుచరులతో, “ ఏది ఏమైనా, మనకు ఆ వీరపురం రాజుతో విరోధం రావలసిందికాదు. పారిపోయిన సైనికులిద్దరూ రాజుకు జరిగిం దంతా చెబుతారు. రాజు పెద్ద సైన్యంతో వచ్చి, ఇంకా నిర్మాణదశలోనే వున్న మన కోటను ముట్టడిస్తాడు. సమయానికి సమరబాహు మహారాజిక్కడలేడాయె! ఆ క్షత్రియ మహా యోధులైన ఖడ్గ జీవదత్తులున్నా, మనం ఎలాంటి ప్రమాదాలనైనా గడిచేవాళ్ళం,” అన్నాడు.\r\nస్వర్ణాచారి ఊహించినట్టే, అరణ్యంలో సమరబాహు అనుచరులకు దొరక్కుండా గుర్రాలమీద పారిపోయిన జంతు ప్రదర్శన శాలాధికారీ, సైనికుడూ, వీరపురనగర రాజ వీధిగుండా తమ గుర్రాలను దౌడు తీయిస్తూ, “దేశానికి ప్రమాదం! రాజ్యానికి ముప్పు! శత్రురాజు అరణ్యంలో ఆకాశాన్నంటే కోట గట్టి, మనమీద దాడికి సేనావాహినులను తరలించుకు వస్తున్నాడు!\" అని కేకలు వేయసాగాడు.\r\nఆ సమయంలో రాజప్రాసాదంపైన మంత్రితో మాట్లాడుతున్న రాజు వీరసిం హుడు, వాళ్ళ కేకలు విని ఆశ్చర్యపోతున్నంతలో, జంతుప్రదర్శనశాలాధికారీ, సైనికుడూ కోట ద్వారం దగ్గరకు వచ్చారు. కాపలాభటుడు, అతణ్ణి, సైనికుణ్ణి గుర్రాలు దిగి లోపలికి పొమ్మన్నాడు.\r\nజంతు ప్రదర్శనాధికారి అందుకు ఒప్పుకోక పెద్దగా గొంతెత్తి, “ఏమిటి నువ్వనేది? ఒక వైపున దేశం ప్రమాదంలో చిక్కుకునుంటే, ఈ లాంఛనాలతో కాలం వృధా చెయ్యాలని చూస్తున్నావా?” అన్నాడు.\r\nఇంతలో సైనికుడు గుర్రాన్ని వేగంగా ద్వారం దాటించబోయేసరికి, కాపలాభటుడు ఈటెను తిప్పి వాడి డొక్కలో ఒకపోటుపొడిచాడు. సైనికుడు గుర్రంమీదినుంచి తల్లకిందులుగా కిందపడిపోతూ, “వీరసింహ మహారాజుకూ, జై!\" అంటూ గట్టిగా కేక పెట్టాడు.\r\nమంత్రి చేయెత్తి కాపలాభటుణ్ణి కేకవేసి, “ఒరే వాళ్ళిద్దర్నీ త్వరగా లోపలికి రానియ్యి!\" అని చెప్పాడు.\r\nజంతుప్రదర్శశాలాధికారీ, సైనికుడూ భవనంపైకి వచ్చి రాజుకూ, మంత్రికీ నమస్క రించి నిలబడ్డారు. అప్పుడు మంత్రి, జంతు ప్రదర్శనశాలాధికారిని, “రాజ్యానికిప్రమాదమా? ఎవరు దండెత్తి వస్తున్నారు?” అని అడిగాడు.\r\nజంతుప్రదర్శనశాలాధికారి రాజూ, మంత్రులకు మరొకసారి నమస్కారంచేసి, \"ప్రభూ! నేను జంతుప్రదర్శనశాలకు పశుపక్ష్యాదుల్ని పట్టుకువచ్చేందుకు, కొందరు సైనికులతో అరణ్యానికి వెళ్ళాను. అక్కడ సమరబాహు అనే కొండకోటరాజు సైనికులు ఒంటెలమీద పెద్దదండుగా వచ్చి, మా మీద పడ్డారు. మేము వాళ్ళందర్నీ వీరోచితంగా ఎదు ర్కొని చాలామందిని మా వాడికత్తులకు ఎర చేశాం. మనసైనికుల్లోకొందరు గాయపడ్డారు, కొందరి కత్తులు శత్రువులను నరికీ నరికీ బండ బారాయి. మనవాళ్ళందరూ వీరోచితంగా నేల కొరిగారు. నేనూ, మిగిలిన ఒక సైనికుడూ ఈ వార్త తమకు తెలిపేందుకు శత్రు వ్యూహాన్ని ఛేదించుకుని మెరుపు వేగంతో నగరం చేరాం,” అని చెప్పాడు.\r\nరాజు వీరసింహుడు వెంటనే, “మహా మంత్రీ! మనరాజ్యపు సరిహద్దుప్రాంతాల బలమైన శత్రువు చేరినట్టు తెలుస్తున్నది. సేనానికోసం కబురు పంపండి,” అన్నాడు.\r\nమంత్రికి, జంతుశాలాధికారి చెప్పిన మాటల్లో నమ్మకం కుదరలేదు. ఆయన అతణ్ణి కొంచెం దగ్గిరకు రమ్మని, గుండ్రంగా ఒకసారి తిరగమని ఆజ్ఞాపించాడు. అతడి శరీరం మీద చిన్న గాయంగానీ లేక శత్రువుల కత్తిదెబ్బకు దుస్తుల్లో ఎక్కడైనా చిన్న చిరుగు గానీ వుంటుందేమోనని ఒకసారి పరీక్షగా చూశాడు. కానీ అలాంటివేమీ మంత్రి కంట బడలేదు.\r\nఇంతలో అక్కడికి, ఒరలోని కత్తిని టక టకలాడించుకుంటూ సేనానాయకుడు వచ్చి; రాజుకూ, మంత్రికీ నమస్కరించాడు. మంత్రి అతడితో జంతుప్రదర్శనాధికారి చెప్పినది వివరించాడు.\r\nసేనాని వినయంగా, “మహామంత్రిగారు క్షమించాలి! ఈ ఒంటెలవాళ్ళ గురించి పూర్తి సమాచారం సేకరించుకు రమ్మని కొందరు వేగులవాళ్ళను, నిరంజనుడనేవాడి నాయ కత్వంలోపంపాను. అయితే, వాడు ఆ ప్రాంతాల గల ఒక అందమైన ఆటవికజాతి కన్యను పెళ్ళాడి, ఆటవికులలో కలిసిపోవడంతో, పూర్తి సమాచారం సంపాయించడం కొంత ఆలస్యమైంది,” అన్నాడు.\r\n“ఆ ఆలస్యాన్ని శత్రువులు బాగా ఉపయో గించుకున్నట్టున్నది!'' అన్నాడు మంత్రి కోపంగా. తర్వాత ఒక క్షణం ఆగి, “సేనానీ! వేగులవాళ్ళను ఎన్నుకునేటప్పుడు, వాళ్ళకు పెళ్ళాం బిడ్డలున్నారో లేదో తెలుసుకోవడం చాలాముఖ్యం. బ్రహ్మచారుల్ని వేగుల వాళ్ళుగా పంపితే ఏం జరుగుతుందో అనుభవం అయింది కదా?” అన్నాడు.\r\nఅప్పుడు రాజు కల్పించుకొని, “సేనానీ! నువ్వు వెంటనే సైన్యాలతోపోయి శత్రురాజు కోటను నేలమట్టంచేసి, రాజును సజీవంగా బంధించి తీసుకురావలసిందిగా ఆజ్ఞాపిస్తు న్నాను,” అన్నాడు.\r\nసేనాని వెంటనే, “చిత్తం!” అంటూ కదిలి, నూరుమంది గుర్రపు రౌతులను, రెండు వందల కాల్బలాన్నీ వెంటబెట్టుకుని, సమర బాహు అనుచరులు కోటకడుతున్న ప్రాంతా నికి బయలుదేరాడు.\r\nసమరబాహు ఎలుగ్గొడ్డుముఠావాళ్ళకు బందీగా చిక్కిననాటినుంచీ, స్వర్ణాచారే అతడి అనుచరులందరికీ నాయకుడుగా వ్యవహ రిస్తున్నాడు. అరణ్యంలో వేటకుపోయిన తన వాళ్ళు, ఆటవికుల్నీ, బోనుల్లోవున్న క్రూర మృగాలనూ వెంటబెట్టుకు తిరిగిచ్చి, జరిగిన సంగతి చెప్పగానే, స్వర్ణాచారి నిర్మాణదశలో వున్న కొండకోటను రక్షించేందుకు అవసరం అయిన జాగ్రత్తలన్నీ తీసుకోసాగాడు.\r\nఒకవేళ వీరపురరాజు దాడికివచ్చి, తన వాళ్ళు అపజయం పాలైతే, పారిపోయేందుకు వీలుగా, కొండలోవున్న రెండు సొరంగమార్గా లను ఎన్నుకుని అతడు తగిన జాగ్రత్తలో వున్నాడు. ఆటవికులకు తినుబండారాలూ, కొంత ధనం ఇచ్చి, వాళ్ళను శత్రుసైకులు కొండ ఎక్కివచ్చేందుకు సులువైనమార్గం వున్నచోట, ఒక గుహలో దాగివుండమన్నాడు. బోనుల్లో వున్న సింహం, రెండు పులులూ ఆట వికుల అధీనంలో వున్నవి. శత్రు సైనికులు కోటమీదికి ఆ మార్గాన వచ్చే సమయంలో, ఆటవికులు సింహాన్నీ, పులులనూ బోను ల్లోంచి వాళ్ళమీదికి వదలాలి! అప్పుడు శత్రు సైనికుల్లో చెలరేగే గందరగోళాన్ని అవకాశంగా తీసుకుని, వాళ్ళు తిరిగి అరణ్యంలోకి పారి పోవచ్చు. లేదా సమరబాహు అనుచరులకు సాయంచేసి, అతడివల్ల మరికొన్ని అమూల్య మైన బహుమతులను పొందవచ్చు...\r\nఈ విధంగా స్వర్ణాచారి, నిర్మాణదశలో వున్న కోట రక్షణకు సన్నద్ధంగావున్న సమ యంలో, ఒకనాటి సూర్యోదయం వేళ వీరపుర సైన్యం దాడికి వస్తున్నట్టు, అరణ్యంలో కాపలా వున్న సమరబాహు అనుచరులద్వారా అతనికి వార్త అందింది. స్వర్ణాచారి, తన వాళ్ళకు ఈటెలూ, వడసెలలూ ఇచ్చి, కొండ కిందకి శత్రువులు రాగానే,ఎలాంటి హెచ్చరికా లేకుండా వాళ్ళపైకి విసరమన్నాడు.\r\nకొంతసేపటికి, వీరపుర సేనాని ఆశ్వికు లతో, కాల్బల సైనికులతో కొండకిందికి వచ్చి, కత్తిదూసి పైనున్న సమరబాహు అనుచరుల కేసి చూసి, గొంతెత్తి, “ఒరే, నేను వీరపురరాజ్య ప్రధాన సేనానాయకుణ్ణి! మీరంతా ఆయు ధాలు దూరంగా పారవేసి లొంగిపోయారో సరి, లేకపోతే అందర్నీ చిత్రవధచేస్తాను,” అంటూ కేకపెట్టాడు.\r\nఆ వెంటనే కొండమీదవున్న సమర బాహు అనుచరులు, ఒక్కుమ్మడిగా వడిసెలలనూ, ఈటెలనూ వీరపుర సైనికుల మీదికి విసి రారు. ఈటెల్లో ఒకటివచ్చి, వీరపుర సేనాని భుజంలో గుచ్చుకున్నది. -(ఇంకావుంది)",
            "book_page_end": 15
        },
        {
            "title": "మామగారి అనుమానం",
            "book_page_start": 18,
            "pdf_page_start": 18,
            "pdf_page_end": 18,
            "author": "చందమామ బృందం",
            "genre": "హాస్యం",
            "moral": "కొన్ని విషయాలు చూసినవారి కోణంపై ఆధారపడి ఉంటాయి.",
            "keywords": [
                "చిత్రకారుడు",
                "మామగారు",
                "అనుమానం",
                "హాస్యం",
                "పెళ్ళి"
            ],
            "characters": [
                "కేశవమూర్తి",
                "కేశవమూర్తి భార్య",
                "మామగారు",
                "స్నేహితుడు"
            ],
            "locations": [
                "చిన్న పట్టణం",
                "కేశవమూర్తి ఇల్లు"
            ],
            "content": "ఒక చిన్న పట్టణంలో, కేశవమూర్తి అనే చిత్రకారుడుండేవాడు. అతడు ఎంత ప్రయత్నించినా ప్రజాదరణ లభించలేదు. ఎప్పుడైనా ఎవరైనా వచ్చి తమ చిత్రం గీయించుకున్నా, తిరిగి మరొకసారి ఆ ఛాయలక్కూడా వచ్చేవారుకాదు.\r\nఈ పరిస్థితుల్లో కేశవమూర్తి స్నేహితుడొకడు, అతడితో, “పట్టణంలో వున్న అంతంతమాత్రపు చిత్రకారులంతా రెండు చేతులా సంపాయిస్తున్నారు. నీకేమో చెప్పుకోదగిన ఆదాయమంటూ లేదు. ఒకపని చెయ్యి. ఇది పెళ్ళిముహూర్తాల సమయం. కొత్తగా పెళ్ళాడిన దంపతులు, ఆ ఉత్సాహంలో తమ చిత్రాలు గీయించుకునే అవకాశం వున్నది. దారేపోయే నలుగురికీ కనబడేవిధంగా, లోగడ నువ్వు గీసిన చిత్రాన్నొకదాన్ని, ఇంటి ముఖద్వారం పక్కగా పెట్టు,\" అని సలహా ఇచ్చాడు.\r\nసలహా చిత్రకారుడికి నచ్చింది. అతడు తనకు పెళ్ళయిన కొత్తలో, భార్యతో కలిసివున్న చిత్రాన్ని గీశాడు. దాన్ని తెచ్చి ముఖంద్వారం దగ్గరపెట్టాడు.\r\nవారంరోజుల తర్వాత కేశవమూర్తి మామ, కూతుర్నీ, అల్లుణ్ణి చూడవచ్చి, ద్వారం దగ్గిరవున్న చిత్రాన్ని గుచ్చి చూస్తూ, “కేశవా! ఈ చిత్రంలో వున్న అమ్మాయి ఎవరు?” అని అడిగాడు.\r\n“ఎవరేమిటి, మామయ్యా, నీ కూతురే!\" అన్నాడు కేశవమూర్తి.\r\n“అలాగా! అయితే, మా అమ్మాయి పక్కన మరెవరో మగవాణ్ణి చిత్రించావేమిటి?” అన్నాడు మామ కోపంతో రుసరుసలాడిపోతూ.",
            "book_page_end": 18
        },
        {
            "title": "సంగీత పుష్పం!",
            "book_page_start": 19,
            "pdf_page_start": 19,
            "pdf_page_end": 24,
            "author": "చందమామ బృందం",
            "genre": "బేతాళ కథలు",
            "moral": "మనిషి స్వేచ్ఛగా తీసుకున్న మార్పు ఉత్సాహాన్నిస్తుంది. ఇతరుల ఇబ్బందులను పరిగణనలోకి తీసుకుని తెలివైన నిర్ణయాలు తీసుకోవడం ఉత్తమం.",
            "keywords": [
                "బేతాళుడు",
                "విక్రమార్కుడు",
                "గంధర్వుడు",
                "సంగీత పుష్పం",
                "విలాసం"
            ],
            "characters": [
                "విక్రమార్కుడు",
                "బేతాళుడు",
                "గంధర్వుడు",
                "కుబేరుడు",
                "సుచేలుడు",
                "పుళిందుడు",
                "రాజవైద్యుడు"
            ],
            "locations": [
                "శ్మశానం",
                "చింతలపాడు గ్రామం",
                "రాజధాని",
                "అడవి"
            ],
            "content": "పట్టువదలని విక్రమార్కుడు చెట్టు వద్దకుతిరిగివెళ్ళి, చెట్టుపైనుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానంకేసి నడవసాగాడు. అప్పుడు శవంలోని బేతాళుడు, “రాజా, సర్వసాధారణంగా దేశపాలకులైన రాజులు వైభవ, విలాస జీవితాలకు అలవడి వుంటారు. అలాటి వారిని అతి కఠోరమైన శ్రమలకోర్చి, తాము కోరినది సాధించుకు రమ్మని ఆజ్ఞాపించగలవాడు రాజాధిరాజో, చక్రవర్తో అయివుండాలి. నువ్వు అలాంటి ఏదో ఒక వ్యక్తి ఆజ్ఞాపాలనకు తల ఒగ్గి, ఇంత అర్ధరాత్రివేళ శ్మశానంలో నానా ఇక్కట్లకూ పాలవుతున్నావని భావిస్తున్నాను. అయితే, నువ్వు కార్య సాధనలో విఫలుడివైనా సఫలుడివైనా, వర్తమాన జీవిత పరిస్థితులకు లొంగిపోయి, భవిష్యత్తులో రాజోచితమైన వైభవజీవితానికి తిలోదకాలొదిలే ప్రమాదమున్నది. అలాటిది, ఏ సాధు సన్యాసులకో తప్ప రాజులకు తగని పని. ఈ సందర్భంగా, నీకు తగు హెచ్చరికగా వుండేందుకు గంధర్వుడనే గొప్ప గాయకుడి కథ చెబుతాను, శ్రమ తెలియకుండా, విను,\" అంటూ ఇలా చెప్ప సాగాడు:\r\nచింతలపాడు అనే గ్రామంలో కుబేరుడు, సుచేలుడు అనే ఇద్దరు భాగ్యవంతులున్నారు. ఇద్దరికీ పెద్దపెద్ద ఇళ్ళున్నాయి. ఇళ్ళ వెనక విశాలమైన ఆవరణలున్నాయి. వందేసి ఎకరాల పంటపొలాలున్నాయి. అన్నింటికీ మించి, ఇద్దరిలోనూ చెప్పలేనంత మంచితన ముంది. ఎటొచ్చీ వాళ్ళ ప్రవర్తన తీరులోనే పెద్ద తేడా వుంది. కుబేరుడికి ధన సంపాదనమీద ఆసక్తి ఎక్కువ. సుచేలుడికి కళాపోషణ అంటే మక్కువ. ఊరికి ఏ కళాకారుడు వచ్చినా సుచేలుడు తన ఇంటికి ఆహ్వానించి ఘనసన్మా నంచేస్తాడు. అన్ని సదుపాయాలూ చూస్తాడు. కుబేరుడు ఇవేమీ చేయడుకానీ అడిగితే తనకు తోచిన బహుమానం మాత్రం యిస్తాడు.\r\nఇలావుండగా-గంధర్వుడనే గొప్ప గాయకుడి దృష్టి చింతలపాడుమీద పడింది. ఎందుకంటే, తన పూర్వీకులావూళ్ళోనే వుండే వారని, ఇటీవలే ఆయనకు తెలిసింది.\r\nగంధర్వుడి అసలుపేరు ఏమోకానీ చాలా ఏళ్ళక్రితం ఒక మహారాజు ఆయన పాట విని ఆ పేరుపెట్టాడు. ఆయన ఎన్నో నగరాల్లో తన పాటను వినిపించి అంతులేని ఖ్యాతినీ, ధనాన్నీ ఆర్జించాడు. తనపూర్వీకులు చింతల పాడులో వుండేవారని తెలియగానే, ఆయనకు అక్కడికి వెళ్ళాలనిపించింది. తన పాట ఆ గ్రామస్థులకు వినిపించాలని కోరిక పుట్టింది.\r\nఅయితే ఇందుకు ఒక సమస్య ఎదురైంది. చాలా సంవత్సరాలుగా గంధర్వుడు వైభవ జీవితానికి అలవాటుపడ్డాడు. ప్రతిరోజూ కేవలం తనకని నిర్ణయించిన ప్రత్యేకమైన కొలనులో పన్నీటిస్నానం చేస్తాడాయన. భోజ నానికి నాలుగు ప్రాంతాలనుంచి రప్పించిన వంటవాళ్ళున్నారు. వాళ్ళు నలుగురూ కలిసి చర్చలు జరిపి, ప్రతిరోజూ ఒక కొత్త వంటకాన్ని సృష్టించి వండుతారు. మనసు ఉల్లాసంగా వుండడంకోసం రోజూ కాసేపు అందగత్తెల నాట్యాన్ని తిలకిస్తాడు. వాతావరణంలో వేడి ఎక్కువైతే ఆయన భరించలేడు. ఆయన కోసం ఒక మహాశిల్పి కోరినప్పుడల్లా చల్లని గాలిని వీచే శీతల యంత్రాన్ని తయారుచేసి యిచ్చాడు. అది లేనిదే ఆయనకు నిద్రపట్టదు.\r\nఇలా పలువిధాల విలాస జీవితానికి అలవాటు పడ్డ గంధర్వుడు, తన మందీ మార్బలాన్ని భరించగల గొప్పభాగ్యవంతులున్న ఊళ్ళకే వెళ్ళి, తన పాటలు వినిపిస్తూంటాడు. చింతలపాడు చిన్నగ్రామం కాబట్టి అక్కడ తనకు ఆశ్రయమివ్వగల స్తోమతు ఎవరికైనా వున్నదేమో తెలుసుకురమ్మని, పుళిందుడనే అనుచరుణ్ణి ఆ గ్రామానికి పంపాడు.\r\nపుళిందుడు చింతలపాడు వెళ్ళి, కుబేరుడి గురించీ, సుచేలుడి గురించీ తెలుసుకుని, ముందుగా కుబేరుడింటికి వెళ్ళాడు. కుబే రుడు, పుళిందుడు చెప్పిన వివరాలన్నీ విని, “మా ఇంట్లోసకల సదుపాయాలూ వున్నాయి. గంధర్వుడికి ఆశ్రయమివ్వడానికి, నాకే అభ్యంతరమూ లేదు. అయితే నాకు సంగీతమేకాదు, ఏ కళలపట్లా ఆసక్తిలేదు. అందువల్ల ఆయనతో కాలక్షేపం చేయలేను. ఉన్నంత కాలం ఆయన్ను పట్టించుకోవడం ముఖ్య మనుకుంటే మాత్రం సుచేలుణ్ణి కలవడం మంచిది,” అన్నాడు.\r\nపుళిందుడు, సుచేలుణ్ణికూడా కలుసుకుని విషయం చెప్పాడు. సుచేలుడు బ్రహ్మానందం చెంది, “గంధర్వుడంతటివాడు, ఈ ఊరు రావడం మా అందరి మహద్భాగ్యం. నేనాయన కోసం ప్రత్యేకమైన కొలను తవ్విస్తాను. ఆరితేరిన వంటవాళ్ళనూ, నాట్యకత్తెలనూ రప్పిస్తాను. ఆయన ఇక్కడ వున్నంతకాలం, ఆయన తోడిదే నా జీవితం,” అన్నాడు.\r\nఇది విని పుళిందుడెంతో సంబరపడ్డాడు. తిరిగి వెళ్ళి గంధర్వుడికి విషయం వివరించాడు. గంధర్వుడుకూడా ఎంతో సంతోషించి, నెల రోజుల్లో తను చింతలపాడు వస్తున్నట్లు సుచేలుడికి కబురంపాడు.\r\nగంధర్వుడు చింతలపాడు ప్రయాణానికి సిద్ధమవుతున్న సమయంలో, అనుకోకుండా మహారాజునుంచి పిలుపువచ్చింది. రాజ మాతకు జబ్బుచేసింది. రెండు రోజులుగా అపస్మారకస్థితిలో వుంటూ, ఈరోజే కళ్ళు తెరిచింది. స్పృహలోకి రాగానే ఆమె గంధర్వుడి పాట వినాలని కోరింది.\r\nఆరోజుకు తన ప్రయాణం వాయిదా వేసుకుని గంధర్వుడు రాజాంతఃపురానికి వెళ్ళి, రాజమాతకు తన పాటను వినిపించాడు. ఆమె పులకించిపోయి, “ ఏ మందులూ నాకింత ప్రశాంతతనివ్వలేదు. ఒక నెల రోజులపాటు ప్రతిరోజూనాకు, నీ పాట వినిపించాలి,” అని కోరింది. రాజాజ్ఞను మీరలేని గంధర్వుడు, తన ప్రయాణం ఒకరోజు కాదనీ, మరొక నెల రోజులు వాయిదా పడిందనీ సుచేలుడికి కబురు పంపాడు.\r\nఅలా వారంరోజులు గడిచాక, రాజవైద్యుడు గంధర్వుణ్ణి పిలిచి, “నీపాట అపూర్వమైనది. రాజమాతను ఒక అంతుపట్టని వ్యాధి పీడి స్తున్నది. ఇంతకాలం నాకూ చికిత్సా విధానం తోచలేదు. నెలరోజులపాటు ఆమెకు నీ పాట వినిపించు. ఆ తర్వాత నీకొకగింజను యిస్తాను. అది తీసుకుని నీవు అడవికి వెళ్ళు. నీకు సాయంగా ఇద్దరంటే ఇద్దరు రాజభటులు వస్తారు. వారు నీ అవసరాలు చూస్తారు. పాట పాడుతూ ఒకచోట గింజను పాతు. పాట పాడుతూ అక్కడ రోజూ కాసిని నీళ్ళు పోయి. మొక్కలేస్తుంది. ఆరునెలల్లో ఆ మొక్క పుష్పిస్తుంది. పాట పాడుతూ తొలి పుష్పాన్ని త్రుంచి తీసుకువచ్చి నాకివ్వు. ఆ పుష్పంతో తయారుచేసిన మందుతో, రాజమాతకు పూర్తిగా వ్యాధి నయమవుతుంది. అయితే, నీవు అడవిలో వున్న ఆరు నెలలూ కంద మూలాలూ, కాయగూరలూ, ఫలాలూ, పాలూ, నీరూ తప్ప ఇంకేమీ ఆహారంగా స్వీక రించకూడదు. ఆహారంలో కానీ, అలవాట్లలో కానీ కృత్రిమత్వం వుండకూడదు. వాతావరణం కూడా కృత్రిమత్వం వుండకూడదనే, నిన్ను అడవికి వెళ్ళమంటున్నాను,” అని చెప్పాడు.\r\nఈ మాటలు చెప్పింది రాజవైద్యుడే అయినా, కావడానికి రాజాజ్ఞ అని గంధర్వుడు అర్థంచేసుకున్నాడు. రాజమాత ప్రాణాన్ని నిలబెట్టడానికి, తనసంగీతం ఉపయోగపడు తుందని ఆయనకెంతో సంతోషం కలిగింది. పుళిందుడిని పిలిచి, సుచేలుడికి స్వయంగా ఈ జరిగింది చెప్పమన్నాడు.\r\nపుళిందుడు వెళ్ళి గంధర్వుడిప్పట్లో చింతలపాడు రాలేడని సుచేలుడికి చెప్పాడు. అన్ని ఏర్పాట్లు పూర్తిచేసి సుచేలుడు, గంధ ర్వుడి రాక కోసం ఎదురుచూస్తున్నాడు.\r\nసుచేలుడు పుళిందుడితో, “ ఏర్పాట్లు భగ్నమయ్యాయని, నేనేం కలవరపడడం లేదు. వచ్చేముందు పదిరోజుల వ్యవధి నాకిస్తే, మళ్ళీ ఇన్నిఏర్పాట్లూ ఇంతగొప్పగానూ చెయ్య గలను. గంధర్వుడిరాకకోసం నేను వేయి కళ్ళతో ఎదురుచూస్తున్నానని చెప్పు!” అన్నాడు.\r\nపుళిందుడు తిరిగివెళ్ళి, పూసగ్రుచ్చినట్లు విశేషాలు గంధర్వుడికి వివరించాడు. గంధ ర్వుడికి సంతోషంతోపాటు ఎంతో ఆశ్చర్యం కూడా కలిగింది. సుచేలుడి ఆతిథ్యం పొంద డానికైనా ఆయన చింతలపాడు వెళ్ళితీరాలని మనసులో అనుకున్నాడు. తర్వాత, అనుకున్న రోజుకు అడవికి బయల్దేరాడు.\r\nఅడవిలో గంధర్వుడు ఆరుమాసాలూ వుండి రాజవైద్యుడు చెప్పినట్లే చేశాడు. మొదట కొద్దిరోజులు ఆయనకక్కడ చాలా కష్టమనిపించింది. కానీ ఆ వాతావరణానికి శరీరం కొంత అలవాటుపడగానే, ఆయనకు ఎంతో హాయిగా కూడా అనిపించింది.\r\nఆయన గొంతులో రోజుకొక కొత్తరాగం, మును పెన్నడూ ఎరుగని మాధుర్యంతో వెలువడ సాగింది.\r\nతర్వాత, గంధర్వుడు తన సంగీతంతో పూయించిన పుష్పాన్ని తీసుకుని రాజధానికి వెళ్ళాడు. ఆ పుష్పంతో తయారు చేసిన మందుతో రాజమాత జబ్బుచేత్తో తీసేసినట్లు మాయమైంది. రాజు సంతోషించి గంధర్వు డికి ఘన సన్మానం చేశాడు.\r\nఆ సమయంలో గంధర్వుడి సంగీత పుష్ప వైద్యంగురించి పొరుగు రాజుకు తెలిసింది. పొరుగు రాజు గంధర్వుడి అపూర్వ గానాన్ని వినకోరుతూ, ఈ రాజుకు కబురు పంపాడు. వెంటనే పొరుగు రాజ్యానికి బయల్దేరవల సిందిగా రాజాజ్ఞ అయింది. మందీ మార్బ లంతో పొరుగు రాజ్యానికి వెళ్ళాడు గంధర్వుడు.\r\nగంధర్వుడిపాట వినగానే పొరుగు రాజుకు ఎన్నడూ ఎరుగని మనశ్శాంతి కలిగింది. ఆయన, గంధర్వుణ్ణి శాశ్వతంగా తన ఆస్థా నంలో ఉంచేసుకోవాలనుకున్నాడు. కానీ అందుకు గంధర్వుడి దేశపు రాజు ఒప్పుకోడని తెలుసు. ఏం చేయాలో తెలియక ఆయన, రాజవైద్యుణ్ణి సలహా అడిగాడు.\r\nవైద్యుడు వెంటనే, “మహాప్రభూ! చాలా కాలంగా మీరు మనశ్శాంతిలేక బాధపడు తున్నారు. ఇంతకాలం మనశ్శాంతి కలిగించే మందు లేదనుకున్నాను కానీ, గంధర్వుడి పాటలో గొప్ప విశేషమేదో వుంది. ఆ పాటలోని కొత్తదనం కూడా ఒక కారణం కాబట్టి, కొంత కాలం గడిచాక ఆయన పాట మీకు పాతబడి మళ్ళీ మనశ్శాంతి కొరవడవచ్చు. ఒకానొక వైద్య శాస్త్రంలో సంగీత పుష్పం ప్రసక్తి వున్నది. పొరుగుదేశపు రాజమాతకు వలెనే, తమరూ గంధర్వుడి చేత సంగీత పుష్పాన్ని తెప్పించుకో గలిగితే శాశ్వత మనశ్శాంతి పొందగలరని, నా అభిప్రాయం,” అన్నాడు.\r\nపొరుగురాజు కోరగా గంధర్వుడు మళ్ళీ అడవికి బయలుదేరి వెళ్ళాడు. ఆరంభంలో ఇబ్బంది అనిపించినా, కొన్నాళ్ళకు ఆ జీవితమే బాగుందని అనుకున్నాడు. వైద్యుడు చెప్పినట్టే సంగీత పుష్పాన్ని పూయించి పొరుగురాజుకు ఇచ్చి, తన రాజ్యానికి తిరిగి వెళ్ళాడు. కొద్ది రోజుల్లోనే మళ్ళీ విలాసజీవితానికి అలవాటు పడిపోయాడు.\r\nఅప్పుడొకరోజునపుళిందుడు, గంధర్వుడికి చింతలపాడు గురించి గుర్తుచేశాడు. ఆ మరు క్షణం గంధర్వుడు, “నేను వస్తున్నట్లుగా చింతలపాడులో కుబేరుడికి కబురు పంపు. నా విడిది అక్కడే!” అన్నాడు.\r\nబేతాళుడు ఈ కథ చెప్పి, “రాజా, గంధ ర్వుడి నిర్ణయం చూస్తూంటే, అతడేదో అయో మయావస్థలో వున్నట్లు కనబడుతున్నది. ఎంతో కాలంగా సుచేలుడు, అతడిరాక కోసం ఎదురు చూస్తున్నాడు. అటువంటి వాడిని విడిచి, తనపట్ల అంతగా ఆసక్తిలేని కుబేరుడి ఇంట విడిదిచేస్తాననడం మతి మాలిన నిర్ణయంగా లేదా? అడవిలో వుండి ఏమాత్రం వైభవ విలాసాలులేని జీవితానికీ, నగరంలో విలాసమయ జీవితానికీ అల వాటు పడగలగడంతో, తను ఎక్కడైనా ఎటువంటి మార్పుకైనా అలవాటుపడి పోగలనన్న ధీమా గంధర్వుడిలో కలిగిందా? ఈ సందేహాలకు సమాధానం తెలిసికూడా చెప్పకపోయావో, నీ తల పగిలిపోతుంది,\" అన్నాడు.\r\nదానికి విక్రమార్కుడు, “ఇతరుల ఒత్తిడీ, బలవంతం లేకుండా మనిషి స్వేచ్ఛగా తనకై తాను కోరుకున్న మార్పు కొత్త ఉత్సాహాన్ని స్తుందనేది నిజం. అయితే, గంధర్వుడు తీసుకున్న నిర్ణయానికి కారణం సంగీత పుష్పం. సంగీత పుష్పం కారణంగా, అతడి చింతలపాడు ప్రయాణం రెండుమార్లు వాయిదాపడింది. మళ్ళీ వాయిదా పడదన్న నమ్మకంలేదు. నిలకడలేని తన ప్రయా ణాలతో తనను ఎంతగానో అభిమానించే సుచేలుణ్ణి యిబ్బందిపెట్టలేడు. గంధ ర్వుడి కోసం అతడు మరొకసారి భారీఎత్తున ఏర్పాట్లుచేసి నష్టపోయే ప్రమాదంవున్నది. అందువల్లనే, గంధర్వుడి రాకగురించి అంతగా పట్టించుకోని కుబేరుడి ఇంట విడిదిచేయడం మేలనుకున్నాడు. అంతేకాని అతడి నిర్ణయంలో అయోమయస్థితిగానీ, మతిమాలినతనంగానీ ఏమాత్రం లేదు,” అన్నాడు.\r\nరాజుకు ఈవిధంగా మౌనభంగం కలగ గానే, బేతాళుడు శవంతోసహా మాయమై, తిరిగి చెట్టెక్కాడు. - (కల్పితం) [ఆధారం “వసుంధర” రచన]",
            "book_page_end": 24
        },
        {
            "title": "ఓణం వేడుకలు!",
            "book_page_start": 25,
            "pdf_page_start": 25,
            "pdf_page_end": 28,
            "author": "చందమామ బృందం",
            "genre": "సాంస్కృతికం",
            "moral": "ధర్మపాలన చేసే రాజు పట్ల ప్రజలు చూపించే ఆప్యాయత, వారిని స్మరించుకోవడంలో కనిపిస్తుంది.",
            "keywords": [
                "ఓణం",
                "కేరళ",
                "మహాబలి",
                "వామనుడు",
                "పడవ పందాలు"
            ],
            "characters": [
                "మహాబలి",
                "వామనుడు",
                "శుక్రాచార్యుడు"
            ],
            "locations": [
                "కేరళ",
                "పాతాళ లోకం",
                "భూలోకం"
            ],
            "content": "దేవుడి సొంత దేశంలోనే పండుగ సమయంగా కొనియాడబడేది కేరళలోని ఓణం పర్వదినం! ఓణం అనగానే - వాకిళ్ళలో అందమైన రంగు రంగుల పుష్పాలంకరణలు; కొబ్బరిచెట్ల మధ్య జలాశయాలలో అత్యుత్సాహంగా సాగే పడవల పోటీలూ గుర్తుకు వస్తాయి.\r\nఋతుపవనాలు ముగియగానే నేలంతా పచ్చపచ్చగా పడుచు ధనంతో పరవళ్ళు తొక్కుతూన్న సమ యంలో జరుపుకునే ఓణం-కేరళకు చెందిన రెండు ప్రధానమైన పండుగలలో ఒకటి. మరొకటి ఏప్రిల్లో వచ్చే విషు. పంటలూ, ఫలాలూ పుష్కలంగా ఉంటూ సుదీర్ఘమైన వేడుకలు జరుపుకోవ డానికి కావలసినంత విరామం, ఉత్సాహం లభించే కాలం!\r\nకొత్త సంవత్సరంలోని తొలి మాసమైన చింగొమ్ ( ఆగస్ట్-సెప్టెంబర్) నెలలో ఓణం వస్తుంది. అంటే, శ్రావణ లేదా భాద్రపద మాసంలో శ్రావణ నక్షత్రం రోజున జరుపు కుంటారన్నమాట. ఇంటింటా కనీసం ఒక వారం రోజులైనా ఓణం వేడుకలు జరుపు కుంటారు. మరికొందరయితే అత్తం (హస్త) నుంచి తిరుఓణం (శ్రావణం) వరకు పది రోజులపాటు జరుపుకుంటారు.\r\nఒకానొకప్పుడు మహాబలి అనే అసురరాజు, కేరళ ప్రాంతాన్ని పరిపాలించేవాడు. ఆయన ధర్మశీలుడూ, నీతి వర్తనుడూ, సమర్థుడూ కావ డంతో ఆయన పాలనలో ప్రజలు ఏ కొరతా లేకుండా సిరిసంపదలతో, సుఖశాంతు లతో వర్థిల్లారు.\r\nబలి మహాశక్తి సంపన్నుడు కావడంతో తన అధికారాన్ని మూడు లోకాలకూ విస్తరిల్ల జేశాడు. ఆయన కీర్తి ప్రతిష్ఠలు చూసి దేవతలు ఓర్వలేకపోయారు. క్రమంగా ఆయన దేవతల ద్వేషానికీ, కోపాగ్నికీ గురయ్యాడు. తమ స్వర్గాన్ని వశపరచుకున్న బలిని ఎలాగైనా శిక్షించాలని దేవ తలు విష్ణువును ప్రార్థించారు.\r\nవిష్ణువు సరైన అవకాశంకోసం ఎదురుచూడసాగాడు.\r\nమహాబలి అశ్వమేధయాగం చేయడానికి సంకల్పించి దీక్ష బూనాడు. అదేమంచితరుణంగా భావించి మహావిష్ణువు వామన రూపంలో యాగశాలదగ్గరికి వచ్చాడు. యాగదీక్షబూనిన రాజులు, విప్రులు ఏది అడిగినా తక్షణమే దానంగా ఇవ్వడం సంప్రదాయం. దాని ప్రకారం, బలి వామనుణ్ణి ఏం కావాలో కోరు కోమన్నాడు. వామనుడు తన బుల్లిపాదాలు కొలిచే మూడడుగుల నేల కావాలన్నాడు.\r\nగురువు శుక్రాచార్యుడు వారిస్తున్నా విన కుండా బలి, వామనుడికి మూడడుగుల నేల దానంగా ధారపోశాడు.\r\nఅంతే! వటుడు ఇంతై- ఇంతింతై పెరిగి ఒక పాదంతో భూలోకాన్నంతా కొలిచాడు. రెండవ పాదంతో ఆకాశాన్ని కొలిచాడు. మూడవ పాదం మోపడానికి స్థలం ఎక్కడ అంటూ బలిని ప్రశ్నించాడు. బలి తన తలను చూపాడు. వామనుడు తనమూడవపాదాన్ని బలి తలపై మోపి ఆయన్ను పాతాళానికి అణగ దొక్కాడు.\r\nబలి పాతాళానికి చేరేముందు త్రివిక్ర ముడైన వామనుణ్ణి, యేటా ఒకసారి భూలో కానికి వచ్చి తన ప్రజల యోగక్షేమాలను చూసివెళ్ళే భాగ్యం కల్పించమని వేడుకున్నాడు. విష్ణువు అందుకు సరేనన్నాడు.\r\nఅలా బలిచక్రవర్తి యేటా భూలోకానికి తిరిగివచ్చే సందర్భాన్ని పురస్కరిచుకునే ఓణం పండుగ ఏర్పడిందని చెబుతారు.\r\nఓణం పండుగ జరిగే పదిరోజులలో ఏదో ఒకనాడు తమ ప్రియతముడైన రాజు తమ ఇళ్ళను వెతుక్కుంటూ వచ్చి, తమ బాగోగులు చూసి వెళతాడని ప్రజలు విశ్వసి స్తారు. అందువల్ల రాజుకు ఘనస్వాగతం పలికేవిధంగా తమ ఇళ్ళను శుభ్రపరచి వివిధ పుష్పాలతో అలంకరిస్తారు.\r\nపండుగరోజులలో స్త్రీలూ, పిల్లలూ, వేకువజామునే లేచి వెళ్ళి, రకరకాల పువ్వులనూ, ఆకులనూ సేకరించుకుని వచ్చి, వాటితో ఇళ్ళ ముందు వివిధ ఆకారాలతో చాలా అందంగా అలంకరిస్తారు. ఆకర్షణీయమైన ఈ పుష్పాలంకరణను “పూక్కోలం’ అంటారు. అందరూ కొత్తబట్టలు ధరిస్తారు. ఒకరికొకరు కానుకలు ఇస్తారు. తమ గొప్ప రాజును కీర్తిస్తూ హాయిగా పాటలు పాడతారు.\r\nఆ పది రోజులపాటు రకరకాల సంప్ర దాయ వంటలు చేసుకుని తింటారు. స్త్రీలు మన గొబ్బిలాంటి 'కైకొట్టిక్కళి' అనే జానపద నృత్యం చేస్తారు.\r\nవీటన్నిటికన్నా ఆకర్షణీయమైనవీ; పిల్లలకూ, పెద్దలకూ ఉత్సాహం కలిగిం చేవీ ఓణం సందర్భంగా జరిగే పడవ పందాలు. ఇరువైపులా కొబ్బరిచెట్లుగల జలాశయాలలో పడగెత్తే పొడవాటి పాము లాంటి ఆకారంలో ఉన్న కొన్ని పడవలకు వందమందికి పైబడ్డ యువకులు తెడ్డు వేస్తూ పోటీలలో పాల్గొంటారు.\r\nఇలాంటి పెద్ద పడవలేకాకుండా చిన్న చిన్న పడవలలో పిల్లలుకూడా పడవస్వారీ చేస్తారు. ఆవిధంగా పిల్లలకూ-పెద్దలకూ, స్త్రీలకూ-పురుషులకూ ఆనందం కలిగించే పండుగ ఓణం. మొత్తం మీద ఓణం పండుగ వేడుకలు ఆనందోత్సాహాల మేళ వింపుగా ఉంటాయి!",
            "book_page_end": 28
        },
        {
            "title": "భారత సంస్కృతి—చరిత్ర",
            "book_page_start": 29,
            "pdf_page_start": 29,
            "pdf_page_end": 33,
            "author": "విశ్వావసు",
            "genre": "పౌరాణికం/చారిత్రక వ్యాసం",
            "moral": "నిజమైన దానం అంటే, ఎదుటివారికి సాయం చేసేటప్పుడు కలిగే నొప్పిని కూడా లెక్క చేయకుండా త్రికరణశుద్ధిగా ఇవ్వడం.",
            "keywords": [
                "యజ్ఞం",
                "దానం",
                "కర్ణుడు",
                "మయూరధ్వజుడు",
                "త్యాగం"
            ],
            "characters": [
                "దేవనాధుడు",
                "సందీపుడు",
                "జయశ్రీ",
                "కర్ణుడు",
                "కృష్ణుడు",
                "మయూరధ్వజుడు"
            ],
            "locations": [
                "హస్తినాపురం",
                "మణిపురం",
                "అరణ్యం"
            ],
            "content": "“తాతయ్యా! నదీతీరంలోవున్న దేవాలయంలో జరుగనున్న యజ్ఞం గురించి మీరు విన్నారా? కొందరు పెద్దలు తలపెట్టిన ఈ యజ్ఞానికి మన పట్టణంలోవున్న ధనికులందరూ విరాళాలు ఇస్తున్నారు!” అంటూ గది లోపలికి అడుగు పెట్టాడు సందీపుడు.\r\n'అలాగా,” అంటూ దేవనాధుడు చదువు తూన్న వార్తాపత్రికను మడిచి పక్కనపెట్టాడు తప్ప, మనవడు చెప్పిన విషయంపట్ల అంతగా ఆసక్తి కనబరచలేదు. అది సందీపుడికి ఆశ్చర్యం కలిగించింది. అయినా దానిని అతడు బయటపెట్టకుండా, “తాతయ్యా! ఈ యజ్ఞం వల్ల ప్రపంచశాంతి కలుగుతుందని వాళ్ళు చెబుతున్నారు. అది నిజమేనా?\" అని అడిగాడు.\r\n“ఏమో, నాకు తెలియదు. అయినా, శాంతి అన్నది మనలోపల మనం శ్రద్ధగా అలవరచు కోవలసిన విషయం. అది వెలుపలినుంచి వచ్చేదికాదు. ఆ యజ్ఞంచేసేవారి హృదయాలలో శాంతి ఉన్నట్టయితే, అది ఇతరులమీద కొంత ప్రభావం చూపవచ్చు,”అన్నాడు దేవనాధుడు.\r\n“అంటే, ఈహడావుడంతా అనవసరమని భావిస్తున్నారా?”అని అడిగాడు సందీపుడు.\r\n“ఒకవిధంగా అంతే. ఇక్కడమరొక విషయం గుర్తుంచుకోవాలి. యజ్ఞాలు జరిపే పూజారులు అమిత భక్తిశ్రద్ధలతో, ప్రశాంత వాతావరణంలో జరిపినట్టయితే, ఆ యజ్ఞంలో పాల్గొంటున్న ప్రజల మనోభావాలమీద కొంత ప్రభావం చూపవచ్చు!” అన్నాడు దేవనాధుడు.\r\n“మరయితే, పూర్వకాలంలో తరచూ యజ్ఞ యాగాలు చేసేవారని చెబుతారుకదా! మరి అవన్నీ కేవలం ఆచారంకోసం చేసినవేనా?” అని అడిగింది టీ కప్పుతో అప్పుడే గదిలోపలికి అడుగుపెట్టిన జయశ్రీ.\r\nచిరునవ్వుతో టీ కప్పును అందుకున్న దేవనాధుడు, “యజ్ఞం అన్న భావన కాలప్రవా హంలో ఎన్నో మార్పులకు లోనయింది. మొట్ట మొదట మానవుడు దైవంతో సంబంధం పెంచు కోవటానికి ఒక ప్రేరణగా యజ్ఞం ఆరంభ మయింది. మనిషి అహంభావాన్ని త్యజించి, తన సంకల్పాలనూ, చేతలనూ త్రికరణశుద్ధిగా భగవంతుడికి సమర్పించే పవిత్ర కృత్యం యజ్ఞం. యజ్ఞం అంటే మన ఆశలను దేవుడికి ఆహుతిచేయడం. ఉదాత్త ఆధ్యాత్మిక యజ్ఞం అంటే అదే! మరికొన్ని యజ్ఞాలు ఉన్నాయి. వీటిద్వారా ప్రార్థనల రూపంలో తమ కోరికలను దేవుడికి విన్నవించుకుంటారు. ఇప్పుడు ప్రపంచ శాంతికి యజ్ఞాలు చేస్తున్నారుకదా? అదేవిధంగా ఒకప్పుడు సంతానం కోసం, కీర్తికోసంకూడా యజ్ఞయాగాలు చేసేవారు. ఏది ఏమైనా మనిషిని మహోన్నత దివ్యశక్తులతో సంధానపరచడమే యజ్ఞం ధ్యేయంగాఉండేది,” అన్నాడు దేవనాధుడు.\r\n“అంటే,యజ్ఞంలోకూడాచాలా రకాలున్నా యన్నమాట! యజ్ఞకుండాలలో నిప్పు రగిలించి అందులో రకరకాల వస్తువులు వేసేవారు. అందే!'' అని అడిగాడు సందీపుడు.\r\n\"యజ్ఞానికి బాహ్య సంకేతం అగ్నికుండం! అగ్నిజ్వాలలు పైకెగసినట్టే, మనిషి ఆలోచ నలు, కోరికలు ఊర్థ్వముఖంగా, ఉన్నతంగా ఉండాలి. మంటలు మలినాలను హరించి, స్వచ్ఛతను సమకూర్చేవిధంగా, యజ్ఞాలు మనసులోని మలినాలను హరించి, నైర్మల్యాన్ని ప్రసాదించాలని మన పూర్వులు కాంక్షించారు. మనకున్నదంతా దైవప్రసాదంగా భావించి, వాటిని భక్తితో దైవానికి సమర్పించే బుద్ధి ఉన్నంతకాలం; అసలైన యజ్ఞం మనలో నిరంతరాయంగా సాగుతూనే ఉంటుంది. సాధారణ లౌకిక జీవితంలో సైతం - ప్రాణప్ర దంగా భావించినవాటిని; ఇంతెందుకూ, ప్రాణా లను సైతం త్యాగంచేసిన మరపురాని మహనీ యులు పలువురు కనిపిస్తారు. హరిశ్చంద్రుడి కథ మనకు తెలుసు. కర్ణుడి దాతృత్వం గురించి తెలియనివారంటూ ఉండరు. యాచించిన వారికి లేదనకుండా ఇవ్వాలన్న తన వ్రతానికి భంగం రాకుండా, తన ప్రాణాలకు రక్షణగా నిలిచిన కవచకుండలాలనే శరీరం నుంచి కోసి ఇచ్చిన పుణ్యమూర్తి కర్ణుడు. ఆయన దాతృ త్వాన్ని చాటే మరొక ఉదంతాన్ని, ఇప్పుడు చెప్పుకుందాం. ఆయన ఒకనాడు కొందరు అతిథులతో కలిసి భోజనం చేస్తున్నాడు.\r\nఅప్పుడు భవనం వాకిట్లోకి ఒక ముని వచ్చాడు. తన కుమార్తె వివాహానికి కొంత ధనం కావాలని యాచించాడు. కర్ణుడు ఆ మాట వినగానే, కుడిచేత్తో భోజనం చేస్తున్నాడు గనక, ఎడమ చేత్తో తన మెడలోని రత్నాలహారాన్ని తీసి భటుడి కిచ్చి, మునికి అందజేయమన్నాడు. కర్ణుడితో కలిసి భోజనం చేస్తున్న ఒకఅతిథి, \"దానధర్మాలు కుడిచేత్తోనే చేయాలన్న నియమం తమకు తెలియదా? అయినా భోజనం ముగించి, ఆ తరవాత హారాన్ని తీసి దానంచేసి ఉండవచ్చు కదా? అంత తొందర ఎందుకు? అంటూ తన అనుమానం వెలిబుచ్చాడు.\r\n“భోజనం పూర్తిచేసి వచ్చేలోగా మనసు మారిపోదని ఎవరు చెప్పగలరు? మనసు చంచలమైనదికదా? ఇతరుల మేలుకోరేమంచి ఆలోచనలు వచ్చిన క్షణమే ఆచరించాలి. ఎవరి కైనా హానిచేయాలనుకుంటే మాత్రం శాంత చిత్తంతో, ఒకటికి పదిసార్లు ఆలోచించాలి!” అన్నాడు కర్ణుడు.\r\n“అలాంటి కరుణాస్వభావులు నిజంగానే ఉండేవారా తాతయ్యా?\" అని అడిగాడు సందీపుడు.\r\n“ధీరోదాత్తులైన కరుణాస్వరూపులు పలువురు ఉండేవారు; ఇప్పుడూ ఉన్నారు. నిజానికి అలాంటి ఉత్తమగుణాలు నీలోనూ ఉన్నాయి. ఆ విషయం మాకందరికీ తెలుసు. మనలోవున్న అలాంటి ఉన్నత గుణాలను జాగృతం చేయడానికేమన పురాణాలు, ప్రాచీన సాహిత్యం అలాంటి పుణ్యాత్ములను గురించి పదేపదే మనకు గుర్తుచేస్తున్నాయి. నీకు మయూరధ్వజ మహారాజు కథ తెలుసా?” అని అడిగాడు దేవనాధుడు.\r\n“తెలియదు, తాతయ్యా!” అన్నాడు సందీపుడు.\r\n“అలాగా! అయితే ఆ మహానుభావుడి కథ చెబుతాను, విను,” అంటూ దేవనాధుడు ఇలా చెప్పసాగాడు:\r\nధర్మరాజుహస్తినాపురాన్ని పాలించే కాలంలో మణిపుర రాజ్యాన్ని మయూరధ్వజుడనే రాజు ఏలుతూ ఉండేవాడు. ధర్మరాజు రాజసూయ యాగం ప్రారంభించినప్పుడే, మయూరధ్వజుడు కూడా తన శ్రేయోభిలాషుల సలహాప్రకారం రాజసూయం చేయడానికి సంకల్పించాడు.\r\nరాజసూయ యాగారంభంలో భూప్రదక్షి ణకు యాగాశ్వాన్ని వదిలేవారు. సైనికులు వెంటరాగా, యాగాశ్వం వివిధరాజ్యాలు నిరాటం కంగా తిరిగివచ్చినట్టయితే, ఆయారాజ్యాల రాజులు యాగాశ్వం పంపిన రాజును తమ చక్రవర్తిగా అంగీకరించినట్టు భావించడం సంప్రదాయం.\r\nధర్మరాజు వదిలిన యాగాశ్వం వెంట కృష్ణార్జు నులు దానికి రక్షణగా బయలుదేరారు. వారి యాగాశ్వం మణిపురరాజ్యాన్ని సమీపిస్తూండగా, మయూరధ్వజుడు వదిలిన యాగాశ్వం ఆయన కుమారుడు తామ్రధ్వజుడి రక్షణతో వస్తూన్నట్టు తెలిసింది. దానిని ఎలాగైనా పట్టి బంధించాలని కృష్ణార్జునులు ఆశించారు. అయితే మయూర ధ్వజుడి యాగాశ్వం అటువైపు వచ్చినప్పుడు ఎదురుచూడనిదేదో జరిగిపోయింది. కృష్ణా ర్జునులు యాగాశ్వంకేసి చూస్తూ స్థాణువుల్లా ఉండిపోయారేతప్ప, తమను దాటుకుని వెళుతూ ఉంటే దానిని ఏమీ చేయలేక పోయారు.\r\nమయూరధ్వజ మహారాజు చాలా గొప్పవాడనీ; ఆయనకు దేనిమీదా ఆశ అన్నది ఏ కోశానాలేదనీ; శుభఘడియల్లో ఎవరేది అడిగినా ఇచ్చే ధర్మ ప్రభువనీ అక్కడి ప్రజలు చెప్పుకోవడం కృష్ణార్జు నుల చెవినపడింది. ఆ మాటలలో వాస్తవమెంతో తెలుసుకోవాలన్న ఉత్సాహంకొద్దీ కృష్ణార్జునులు మామూలు బాటసారులుగా వేషాలు మార్చు కుని మయూరధ్వజుడి దగ్గరికి వెళ్ళారు.\r\n“మహారాజా! మేము అరణ్యమార్గం గుండా పయనిస్తూండగా, భయంకరమైన సింహం ఎదురుపడి నా కొడుకును పట్టుకున్నది. మా ఇద్దరిలో ఒకరిని భక్షించి, నా బిడ్డను ప్రాణాలతో వదిలిపెట్టమని బ్రతిమలాడాము. అయితే, ఆ సింహం ఒక సత్పురుషుణ్ణి ఆహారంగా తీసుకువస్తే తప్ప నా బిడ్డను వదలనని పట్టు పట్టింది. అలాకాని పక్షంలో సత్పురుషుడూ, పరమ భక్తుడూ అయిన మానవుడి సగం శరీరంతో సరిపెట్టుకుంటాననీ, అటువంటి పుణ్యపురుషుడు తమరే అనికూడా తెలియ జేసింది ప్రభూ! నా బిడ్డ ప్రాణం రక్షించడానికి తమరు అర్ధశరీరం త్యాగం చేయగలరా?” అని అడిగాడు బాటసారి వేషంలోని కృష్ణుడు.\r\nఆ మాటలను తెరచాటునుంచి విన్న మయూరధ్వజుడి భార్య వారిని చూసి, వారి ఎదుటికి వచ్చి, \"భార్యను అర్ధాంగి అంటే భర్త శరీరంలో సగం అని అంటారుకదా! నా భర్తకు బదులు నన్ను సింహం దగ్గరికి తీసుకువెళ్ళండి. అది నన్ను భక్షించి మీ కుమారుణ్ణి విడిచిపెడు తుంది,\" అన్నది.\r\n“నీ సూచన బాగానే ఉన్నదిగానీ, అందులో ఒక చిక్కు ఉంది. భార్య భర్తలో సగభాగం అన్నది నిజమే. అయితే అది ఎడమభాగం మాత్రమే. సింహం రాజు శరీరంలో కుడిభాగాన్ని మాత్రమే కోరుకుంటున్నది,\" అన్నాడు కృష్ణుడు వినయంగా.\r\nమయూరధ్వజుడు చప్పున లేచి నిలబడి, \"ఇంకా ఎందుకు ఆలస్యం? సింహానికి ఆకలె క్కువయితే, ఓర్పు కోల్పోయి నీ బిడ్డకేదైనా హానిచేయవచ్చు. ఇదిగో ఖడ్గం! దీనితో నా శరీ రాన్ని సగంగా నరికి, కుడిభాగాన్ని మృగరాజుకు ఆహారంగా తీసుకు పో!” అంటూ ఖడ్గాన్ని కృష్ణుడికి అందించాడు.\r\nకృష్ణుడు ఖడ్గాన్ని అందుకుని రాజును నిలు వునా రెండుగా నరకబోతున్నట్టు నటిస్తూ ముం దుకు ఉరికి ఆగిపోయాడు. ఆ సమయంలో రాజు ఎడమ కంటి నుంచి కన్నీటి బొట్టు జారడం గమనించాడు. “శరీరంలో సగభాగం ఇవ్వవలసి వచ్చిందే అని నువ్వు బాధ పడు తున్నావు. లేకుంటే నీకంటివెంట ఆ నీళ్ళేమిటి? బాధతో ఇష్టం లేకుండా ఇచ్చే దానం పుచ్చు కోకూడదన్న విషయం నీకు తెలియదా?” అని అడిగాడు.\r\n\"మిత్రమా! కన్నీటిబొట్టు రాలింది నా ఎడమ కంటినుంచే అన్నవిషయం నువ్వు గమనించలేదా? ఎదుటివారికి ఉపయోగపడ డానికి శరీరంలో కుడిభాగం చేసుకున్న పుణ్యం, ఎడమభాగం చేయలేకపోయిందికదా అన్న బాధతోనే ఎడమకన్ను ఏడ్చింది! అంతే. నీ పని కానివ్వు!” అన్నాడు రాజు.\r\nమరుక్షణం కృష్ణార్జునులు తాము ఎవరైనదీ చెప్పి, మయూరధ్వజుడి అపూర్వ త్యాగనిరతిని అభినందించి, స్నేహహస్తం అందించారు.ఆయన రాజసూయ యాగం పరిసమాప్తమయ్యే వరకూ అక్కడే ఉండి, ధర్మరాజు చేస్తూన్న రాజసూయా నికి ఆయన్ను ఆహ్వానించి, వెంటబెట్టుకుని వచ్చారు.\r\n“అమోఘం!గొప్పకథ!” అన్నది ఆనందంతో జయశ్రీ.\r\n“మహాద్భుతమైన మానవశక్తి మీద మన పూర్వులు ఉంచిన విశ్వాసం నిజంగానే అమోఘ మైనది. ఇలాంటి కథల ద్వారా మనం గ్రహించ వలసిన సందేశం కూడా అదే!” అన్నాడు దేవ నాధుడు. -(ఇంకావుంది)",
            "book_page_end": 33
        },
        {
            "title": "భరతనాట్యం!",
            "book_page_start": 34,
            "pdf_page_start": 34,
            "pdf_page_end": 35,
            "author": "చందమామ బృందం",
            "genre": "సాంస్కృతికం",
            "moral": "లేదు",
            "keywords": [
                "భరతనాట్యం",
                "నృత్యం",
                "నటరాజు",
                "తాండవం",
                "లాస్యం"
            ],
            "characters": [
                "బ్రహ్మదేవుడు",
                "భరతముని",
                "పరమశివుడు",
                "పార్వతీదేవి"
            ],
            "locations": [
                "భారతదేశం",
                "తమిళనాడు దేవాలయాలు"
            ],
            "content": "లయాన్వితమైన పదవిన్యాసాలతో, భావస్ఫోరకమైన భంగిమలతో సాగే అద్భుతమైన భరత నాట్యాన్ని చూసి పరవశం చెందని రసజ్ఞులు ఉండరు.\r\nసాక్షాత్తు, బ్రహ్మదేవుడే ఈ నాట్య పద్ద తిని సృష్టించాడని చెబుతారు!\r\nఒకానొకప్పుడు దేవతలూ, గంధర్వులూ కలిసి బ్రహ్మదేవుడి వద్దకు వెళ్ళి-సర్వేం ద్రియాలనూ ఆకర్షించి అలరించే అందమైన పంచమవేదాన్ని సృష్టించమని ప్రార్థించారట. బ్రహ్మదేవుడు ఋగ్వేదంనుంచి ‘పాఠ్యాన్నీ”, యజుర్వేదంనుంచి 'అభినయాన్నీ', సామవేదం నుంచి 'సంగీతాన్నీ’, అధర్వవేదం నుంచి 'రసాన్నీ' గ్రహించి, ఈ నాలుగు అంశాలను మిళితంచేసి 'నాట్య వేదాన్ని' సృష్టించి దానిని భరతమునికిచ్చి, మానవ జాతికి బోధించ మని ఆదేశించాడు. ఈ నాట్యవేదం ఆధారంగానే భరతముని సుప్రసిద్ధమైన 'నాట్యశాస్త్రాన్ని రచించాడని చెబుతారు. భారతీయ నాటకం; నాట్యం; సంగీతం మొదలైనవాటికి సంబం ధించిన విషయాలను విపులీకరించే ప్రామా ణిక గ్రంథం ఇది. భరతముని పేరు మీదుగానే ఈ నాట్యానికి 'భరతనాట్యం' అనే పేరు వచ్చిందని కూడా చెబుతారు.\r\nభారతదేశంలోని అతి ప్రాచీనమైన శాస్త్రీయ నృత్యాలలో ప్రధానమైనది భరతనాట్యం. ఈ నాట్యానికి సంబంధించిన వివిధ భంగిమలలో మలిచిన శిల్పాలు తమిళనాడులోని దేవాలయా లలో చాలా ఉన్నాయి. సంగం కాలానికి చెందిన శిలప్పదిగారం; మణిమేగలైమొదలైన ప్రాచీన తమిళగ్రంథాలలోనూ ఈ నాట్యం గురించిన ప్రస్తావన కనిపిస్తుంది.\r\nమన పురాణాలప్రకారం పరమశివుడే నాట్యాలన్నిటికీ అధిదేవుడు; ఆయనే నటరాజు! పార్వతీ పరమేశ్వరులు ప్రదర్శించిన తొలి దివ్య నాట్యం ఇది అని కూడా అంటారు. పరమ శివుడు చేసిన శక్తివంతమైన నాట్యంపేరు 'తాండవం'. దీనిని సంతోషంగా చేస్తే ఆనంద తాండవం అనీ, ఆగ్రహంతో చేస్తే ‘రుద్ర తాండవం' అనీ అంటారు.\r\nపార్వతీదేవి చేసిన నాట్యం మృదువైనది; సుతారంగా సాగేది. దీనిని 'లాస్యం' అని అంటారు.\r\nభరతనాట్య ప్రదర్శనలో పాడే పాటలు-మన పురాణాలకూ, ప్రాచీన సాహిత్యానికీ సంబం ధించినవే. గాయనీ గాయకులకు తోడుగా మృదంగం, వయొలిన్తో పాటు 'నాట్యాచార్యులు' కూడా ఉంటారు.\r\nప్రాచీనకాలంలో దేవదాసీలు, రాజనర్తకీ మణులు మాత్రమే ఈ నాట్యాన్ని దేవాలయా లలో, రాజసభలలో ప్రదర్శించేవారు. సంగీత నాట్యకళాప్రియులైన తమిళరాజులు వీరిని పోషించారు.దేవదాసీ విధానాన్ని చట్టంద్వారా నిషేధించడంతో, 20 వ శతాబ్దారం భంలో ఈ కళ కాస్త వెనుకబడింది. అదృష్టవ శాత్తు ఈ నాట్యం అంతటితో అంతరించిపోలేదు. స్వాతంత్య్రానంతరం పలువురు కళాకారిణులూ, నాట్యాభిమానులూ భరత నాట్య పునరుద్ధరణకు పాటు పడ్డారు. అలాంటి వారిలో ఇ. కృష్ణ అయ్యర్, బాల సరస్వతి, రుక్మిణీదేవి అరుండేల్, కళానిధి, శాంతారావు మొదలైనవారి కృషి మున్నెన్నదగినది.\r\n* భావ, రాగ, తాళయుక్తమైన నాట్యం గనకే దీనికి 'భరత' నాట్యం అనే పేరు వచ్చిందని ఒక అందమైన వివరణకూడా ఉంది.\r\n* ఈనాట్యం నేర్చుకునే కళాకారి ణులు పెద్దల సమక్షంలో మొట్టమొదట ఇచ్చే ప్రదర్శనను 'అరంగేక్ట్రం' (రంగ ప్రవేశం) అని అంటారు. ఇది చాలా ముఖ్యమైనది.\r\n* అరంగేక్ట్రానికి ముందు గజ్జెపూజ చేస్తారు. పూర్వకాలంలో 'అరంగేం’ పూర్తికాకుండా విద్యార్థినులను కాళ్ళకు గజ్జెలు కట్టుకోవడానికి అనుమతించేవారు కాదు.",
            "book_page_end": 35
        },
        {
            "title": "బ్రాహ్మడు-బ్రహ్మదేవుడు",
            "book_page_start": 36,
            "pdf_page_start": 36,
            "pdf_page_end": 41,
            "author": "చందమామ బృందం",
            "genre": "జానపద కథ",
            "moral": "విధిరాత, దురదృష్టం అనే అపోహలతో బాధపడకుండా, సరైన పరిష్కారాన్ని దైవం లేదా ఉన్నత శక్తి ద్వారా పొందవచ్చు.",
            "keywords": [
                "బ్రాహ్మణుడు",
                "బ్రహ్మదేవుడు",
                "విందు",
                "విధాత",
                "పరమశివుడు"
            ],
            "characters": [
                "బ్రాహ్మణుడు",
                "బ్రాహ్మణుడి భార్య",
                "మహారాజు",
                "బ్రహ్మదేవుడు",
                "లక్ష్మీదేవి",
                "సరస్వతి",
                "శివుడు"
            ],
            "locations": [
                "సోనార్పరా గ్రామం (బెంగాల్)",
                "రాజభవనం",
                "దేవలోకం"
            ],
            "content": "ఒకానొకప్పుడు బెంగాల్ లోని సోనార్పరా అనే చిన్న గ్రామంలో ఒక బ్రాహ్మడు నివసిస్తూండేవాడు. అతనికి ఒక విచిత్రమైన సమస్య ఎదురయింది. అతడు ఎప్పుడు ఎక్కడ ఏ విందుకు వెళ్ళినా కడుపు నిండా తినలేకపోయేవాడు. ఏదో ఒక ఆటంకం కలిగి భోజనాన్ని సగంలోనే వదిలిపెట్టవలసి వచ్చేది. అతడు వేగంగాతిన్నా, నిదానంగాతిన్నా తనవిధినుంచి తప్పిం చుకోలేకపోయేవాడు. బ్రహ్మదేవుడు తన నుదుట రాసిన రాతగా దానిని భావించి అతడు తెగ బాధపడి పోయేవాడు.\r\nఒకనాడు స్థానిక మహారాజావారి భవనంలో జరిగే విందుభోజనానికి రమ్మని బ్రాహ్మడికి ఆహ్వా నం వచ్చింది. అతడు ఆనందంతో ఉబ్బి తబ్బి బ్బయిపోయాడు. “ఈసారి నేను తప్పక కడుపు నిండా విందుభోజనం చేయగలను. వాళ్ళు గౌర వించేలా నా బట్టలను కాస్త శుభ్రంగా ఉతికి పెట్టు,” అని భార్యను పురమాయించాడు.\r\nమల్లెపువ్వులా ఉతికిన తెల్లటి ధోవతి-కుర్తా ధరించి దర్జాగా బ్రాహ్మడు రాజభవనానికిబయలు దేరాడు. పచ్చటి వరిపైరు మధ్యగా; గాలికి తల ఊపుతూ నిలబడ్డ పొడవాటి కాషాప్పూల్ చెట్ల అందాలనుచూసి ఆనందిస్తూ నడవసాగాడు.\r\nరాజభవనం చేరగానే అతన్ని సేవకులు సాదరంగా ఆహ్వానించారు. విందుభోజనానికి కూర్చోబెట్టారు. పెద్దవెండిపళ్ళాన్ని ముందుంచి, సేవకులు ప్రేమతో వడ్డించారు. ఆ వంటలను చూడగానే బ్రాహ్మడికళ్ళురెండింతలయ్యాయి. మచర్ జోల్, ఆలూ పోస్టౌ, బేగన్భాజా, నెయ్యి అన్నం, జల్పాయ్ చట్నీ, తియ్యటి పెరుగు అంటూ ఇరవైరకాల పిండివంటలు. వాటికి తోడు ఇంకా మరికొన్ని పదార్థాలు.\r\nఅన్నీసజావుగానేసాగుతున్నాయి. బ్రాహ్మడు తినడం ప్రారంభించాడు. పళ్ళెంలోని పదార్థా లలో నాలుగోవంతు తిన్నాడో లేదో ఉన్నట్టుండి దభీమన్న శబ్దం వినిపించింది. ఖంగారుతో తల పక్కకుతిప్పిచూశాడు. కప్పుకు కట్టివేలాడ దీసిన పెద్దఉట్టిమీది పెరుగుకుండ, ఉట్టితాడు తెగడంతో నేలపైబడి చెల్లాచెదరైపోయింది. వాటిలో నాలుగైదు పెంకుముక్కలు బ్రాహ్మడి పళ్ళెంలోకి వచ్చిపడ్డాయి. కడుపునిండా తిన కుండానే అతడు అక్కణ్ణించి లేవవలసివచ్చింది!\r\nఅతడు బయలుదేరుతుండగా మహారాజా వారు ఎదురుపడి, “థాకూర్ మహాశయ్! సేవ కులు అన్నీవడ్డించారుకదా! తృప్తిగా భోంచేశారు కదా?” అని అడిగాడు ఎంతో ఆప్యాయంగా.\r\n\"లేదు ప్రభూ! తృప్తిలేదు. అయినా అందుకు ఎవరిని నిందించీ ప్రయోజనంలేదు. అంతా విధాతరాత!” అంటూ బ్రాహ్మడు జరిగిన దంతా ఏకరువుపెట్టాడు.\r\nఇది విన్న మహారాజావారు కలవరపడ్డాడు. \"థాకూర్ మహాశయ్! ఇప్పుడు విందుసమయం దాటిపోయింది. దయచేసి ఈ రాత్రికి ఇక్కడే బస చేయండి. రేపు నేనే తమరికి దగ్గరవుండి స్వయంగా వడ్డిస్తాను. మీరు కడుపునిండా విందా రగించవచ్చు!\" అన్నారు.\r\nబ్రాహ్మడు అందుకు అంగీకరించాడు.\r\nమరునాడు మళ్ళీ విందు ఏర్పాటయింది. మహారాజావారు పాకశాస్త్ర ప్రవీణుడు కావ డంతో, ఆయనేస్వయంగా వంటలు తయారు చేశారు. అంతా సిద్ధమయ్యాక బ్రాహ్మడు భోజనా నికికూర్చున్నాడు. మహారాజావారు దగ్గరేవుండి, బ్రాహ్మడి భోజనానికి ఏమాత్రం ఆంటంకం రాకుండా సర్వ జాగ్రత్తలూ తీసుకున్నారు.\r\nపైనుంచి విరిగిపడడానికికానీ, పక్కలనుంచి ఎగబాకడానికిగానీ, ఏదీ కనిపించక పోయేసరికి బ్రహ్మదేవుడు బ్రాహ్మడి విందుకు ఎలాంటి ఆటం కమూ కలిగించలేకపోయాడు. తీవ్రంగా ఆలో చించిన బ్రహ్మ చటుక్కున ఒక చిన్న బంగారు కప్పగా మారి బ్రాహ్మడు భోజనం చేస్తున్న అన్నం మీదికి దూకాడు. అయితే బ్రాహ్మడు విందు భుజించే ఉత్సాహంలో ఉన్నాడు గనక దానిని గమనించలేదు. బంగారు కప్పతోపాటు గుప్పెడు అన్నం తీసుకుని నోట్లోవేసుకుని అలాగే మింగే శాడు. అన్నంతోపాటు బంగారు కప్పకూడా బ్రాహ్మడి కడుపులోకి చేరింది. బ్రాహ్మడు కడుపునిండా తిని, ఒకసారి తృప్తిగా త్రేన్చి, లేచి చేయి కడుక్కుని సుగంధభరితమైన 'మిస్టీపాన్’ వేసుకొని రాజభవనం నుంచి వెలుపలికివచ్చాడు.\r\nభుక్తాయాసం తీరాక, మహారాజావారిచ్చిన కానుకలతో స్వగ్రామానికి బయలుదేరాడు.\r\nఅతడు పొలాలగుండా నడుస్తూండగా, \"బ్రాహ్మడా! నన్ను వదిలిపెట్టు! దయచేసి నన్ను బయటకు వదులు!\" అన్న మాటలు వినిపించాయి. బ్రాహ్మడు ఉలిక్కిపడి చుట్టు పక్కల ఒకసారి కలయజూశాడు. ఎవరూ కనిపించలేదు. కొన్ని అడుగులు ముందుకు వేయగానే, “బ్రాహ్మడా! నన్ను వదలిపెట్టు! నన్ను వదలిపెట్టు, \"అనే మాటలు మళ్ళీ వినిపించాయి. “నేను నిన్ను వదలడమేమిటి? అసలు నువ్వెవరు?” అని అడిగాడు బ్రాహ్మడు.\r\n“నేనే విధాతను! బ్రహ్మదేవుణ్ణి!” అనే మాటలు వినిపించాయి.\r\n“ఎక్కడున్నావు?” అని అడిగాడు బ్రాహ్మడు.\r\n“నీ కడుపులో ఉన్నాను. చిన్న బంగారు కప్పగా మారి నువ్వు తింటూన్న అన్నంమీదికి దూకాను. అయినా నువ్వు గమనించకుండా అన్నంతోపాటు అలాగే మింగేశావు. అలా నీ కడుపులోకి చేరాను,\" అన్నాడు బ్రహ్మదేవుడు.\r\n\"ఆహా! అదాసంగతి! ఆటంకం లేకుండా కడుపునిండా ఎలా తినగలిగానా అన్న అను మానం నా మనసును ఇంకా పీడిస్తూనే ఉన్నది. ఇప్పుడే తెలిసింది అసలు సంగతి. నీకు మంచి శాస్త్రి జరిగింది. ఇక నన్నేమీ చేయలేవు. నువ్వు ఎక్కడ ఉండాలో అక్కడికే చేరావు. ఇక నిన్ను వదలనుగాక వదలను,\" అంటూ గొంతును బిగువుగా మూసుకున్నాడు బ్రాహ్మడు.\r\nబ్రహ్మదేవుడు ఎంతచెప్పినావదలకూడదన్న దృఢనిశ్చయంతో బ్రాహ్మడు నోరు గట్టిగా మూసుకుని ముందుకు నడవసాడు.\r\nబ్రహ్మ సృష్టికి అంతరాయం కలగడంతో ముల్లోకాలలో అల్లకల్లోలం చెలరేగింది. బ్రహ్మ లేకుండా ఏదీ సవ్యంగా సాగదుకదా! ఏం చేయాలో పాలుపోక దేవతలందరూ ఒకచోట సమావేశమై సమాలోచన జరిపారు.\r\nచాలాసేపు చర్చలు జరిగాక సంపదలకూ, అదృష్టానికీ అధిదేవత అయిన లక్ష్మీదేవిని బ్రాహ్మడి దగ్గరికి పంపి బ్రహ్మను విడిపించా లని నిర్ణయిచారు.\r\nలక్ష్మీదేవి దేవతల కోరికను కాదనలేక భూలోకానికి దిగివచ్చింది. ఆమెను చూడగానే బ్రాహ్మడు ఆశ్చర్యపోయాడు. ఆ తరవాత లేచి నిలబడి చేతులెత్తి నమస్క రించి ఆమెను కూర్చోమన్నాడు.\r\nతర వాత, “మహాలక్ష్మీదేవి ఏం పనిమీద వచ్చారో తెలుసుకోవచ్చా?” అన్నాడు.\r\n“విధాతను నువ్వు నీ కడుపులో చెరబట్టావు. ఆయన లేకుండా మూడు లోకాలలో ఏ పనీ సక్రమంగా సాగడం లేదు. దయచేసి ఆయన్ను వదిలిపెట్టు,” అన్నది లక్ష్మి. ఆ మాటలు వినగానే బ్రాహ్మడు కోపంతో మండిపడ్డాడు. “ఆ దుడ్డుకర్ర ఇలా తీసుకురా,” అని భార్యను కేకవేసి, “ ఈ దేవతకు నేనెవరో తెలియచెబుతాను. ఇంతకాలం జీవి తంలో ఏ క్షణానగాని నన్ను కన్నెత్తి చూడని మహాతల్లి, ఇప్పుడేదో కాలం కలిసివస్తే మన ఇంటిని వెతుక్కుంటూ వచ్చి దానిని కాస్తా చెడగొట్టడానికి చూస్తోంది! దుష్టుడైన ఆ విధా తను వదిలిపెట్టమని పెద్ద సలహా ఇస్తోంది! ఎన్నడూ రుచిచూడని నాలుగు దెబ్బలు తగిలిస్తేసరి!” అన్నాడు.\r\nలక్ష్మీదేవి హడలిపోయింది. అంతకుముందె న్నడూ ఎవరూ ఆమెతో అంత పరుషంగా మాట్లాడలేదు. ఆమె ఆ క్షణమే వెనుదిరిగి దేవ లోకానికి వెళ్ళి దేవతలకు జరిగింది చెప్పింది.\r\nఆ తరవాతదేవతలు చదువులతల్లి సరస్వతిని బ్రాహ్మడి దగ్గరికివెళ్ళి బ్రహ్మను విడిపించమని వేడుకున్నారు.\r\nసరస్వతిని చూడగానే బ్రాహ్మడు గౌరవంతో లేచి నిలబడి, భక్తిశ్రద్ధలతో చేతులు జోడించి, \"నావల్లకాగల కార్యం ఏమిటితల్లీ?” అని అడిగాడు.\r\nసరస్వతి వచ్చినపని చెప్పగానే బ్రాహ్మడు మళ్ళీ ఆగ్రహోద గ్రుడయ్యాడు. దుడ్డుకర్ర తెమ్మని భార్యను కేకవేసి, “బాల్యంలో ఏదో నాలుగు అక్షరం ముక్కలు నేర్చుకున్నానేతప్ప, ఆ తరవాత ఈ చదువులతల్లి కరుణ నా దరి దాపులకు రాలేదు. ఇన్నాళ్ళూ నా కడుపు కొడుతూవచ్చిన బ్రహ్మ దేవుడు ఇప్పుడేమో తను హాని చేయలేనిచోటికి చేరాడు. నేను ఆయన్ను విడుదలచేయాలట! బావుందివరస! ఆ దుడ్డుకర్రఇటు అందుకో. ఈమెకు సరైన పాఠం నేర్పుతాను!\" అన్నాడు.\r\nసరస్వతికూడా భయపడిపోయి అక్కణ్ణించి వెళ్ళిపోయింది.\r\nఆఖరికి పరమశివుడే బ్రాహ్మడి దగ్గరికి వచ్చాడు. బ్రాహ్మడు శివభక్తుడు గనక, ఆయన్ను గౌరవంతో ఆహ్వానించి, ఆసనంలో కూర్చోబెట్టి సంప్రదాయబద్ధంగా భక్తిశ్రద్ధలతో పూజించాడు. అంతా అయ్యాక, “ఏమిటితమ ఆజ్ఞ?” అన్నట్లు చేతులు జోడించుకుని వినయంగా నిలబడ్డాడు.\r\nవిధాతను వదిలిపెట్టమని శివుడు ఆదేశించాడు.\r\n\"ప్రభూ! నేను మీ ఆనతిని శిరసావహిస్తాను. అయితే, నా సమ స్యకు పరిష్కారమేమిటో తమరే సెలవివ్వాలి.నేనూ దుర్భరమైన జీవితం గడిపాను. దాని కంతటికీ మూలకారణం ఈ విధాతే!” అన్నాడు దీనంగా.\r\n“ఇకనీకు ఆ భయం వద్దు. నా భక్తుడివైననిన్ను నాతోదేవలోకానికి తీసుకు వెళతాను. అక్కడ విధాత తంత్రా లేవీ నీమీద పనిచేయవు,” అన్నాడు శివుడు.\r\nఆ తరవాత బ్రాహ్మడు నోరుపెద్దగా తెరిచి కప్ప రూపంలోవున్న బ్రాహ్మ దేవుణ్ణి వెలుపలికి వదిలి పెట్టాడు. ఆ పిమ్మట శివుడు ఇచ్చిన మాట ప్రకారం బ్రాహ్మణీ, అతని భార్యనూ తనతోపాటు దేవలోకానికి వెంటబెట్టు కుని వెళ్ళాడు.",
            "book_page_end": 41
        },
        {
            "title": "హాస్యచతురులు",
            "book_page_start": 42,
            "pdf_page_start": 42,
            "pdf_page_end": 43,
            "author": "చందమామ బృందం",
            "genre": "హాస్యం",
            "moral": "ఉపయోగకరం, అవసరం అయిన వస్తువునే ఉత్తమమైనదిగా పరిగణించాలి.",
            "keywords": [
                "అక్బర్",
                "బీర్బల్",
                "హాస్యం",
                "తెలివి",
                "పుష్పం"
            ],
            "characters": [
                "అక్బర్ చక్రవర్తి",
                "బీర్బల్",
                "సభాసదులు"
            ],
            "locations": [
                "అక్బర్ దర్బారు"
            ],
            "content": "అక్బర్ చక్రవర్తి సింహాస నంలో కూర్చుని, ఒకసారి చుట్టుపక్కల కలయజూ శాడు. ఆయనకు సభాసదు లను ఒక ప్రశ్న అడగాలనిపిం చింది. \"ప్రపంచంలోని పుష్పా లన్నిటిలోకీ చాలా ఉత్తమమైన పుష్పం ఏది?” అని అడిగాడు. సభాసదులు ఒకరిముఖాలొకరు చూసుకున్నారు.\r\nసభికులలో ఒకడులేచి అక్బర్ దగ్గరికి వెళ్ళి, తన దగ్గరవున్న చిన్న అత్తరు సీసా మూత తెరిచి అందులోని అత్తరునుంచి ఒక చుక్క అరచేతి వెనక చల్లుకుని ఆయనకు వాసన చూపాడు.\r\n“గులాబీ పువ్వు ఉత్తమమైనదనే కదా నీ ఉద్దేశం?\" అన్నాడు అక్బర్.\r\nఅవును అన్నట్టు సంతోషంగా నవ్వాడు సభికుడు.\r\nరాజు బదులేమీ పలకకపోవడంతో మరో సభికుడు లేచి, తన చేతిని పైకెత్తి చూపాడు. అతడు మణికట్టుకు మల్లె పూలదండ చుట్టుకుని ఉన్నాడు. “నిస్సం దేహంగా మల్లెపువ్వే మహాప్రభూ!” అన్నాడు అతడు.\r\nచక్రవర్తికి సంతృప్తి కల్గించినట్టులేదని గ్రహిం చిన మరొక సభికుడు లేచి, దాపులనున్న స్తంభాలపై చెక్కిన తామరపువ్వుల కుడ్య శిల్పా లను చూపిస్తూ, 'ప్రభూ! స్తంభాలపై తామర పువ్వు శిల్పాలు చెక్కించారుగనక, అవే తమకు అభిమానమైనవేమో!..'”అంటూ ఇంకా ఏదో అనబోయాడుగాని, అక్బర్ చేయి పైకెత్తడంతో, ఆ తరవాత మాట్లాడలేక మౌనం వహించాడు.\r\nమరొక సభికుడు రాజు సింహాసనానికి ఇరువైపులా రెండు పూలకుండీలలో అమర్చిన కలువలను గమనించాడు. అతడు లేచి నిలబడి, “పూలకుండీలలో ఉన్నవి నల్లకలువలేకదా ప్రభూ! వాటిని రాజోద్యాన తటాకునుంచే కదా తెప్పించారు!అవే ఉత్తమమైనవి!\" అన్నాడు.\r\n\"పువ్వులకు ఆకర్షణీయమైన రంగులు ఉండ వచ్చు; అవి సువాసనలు వెదజల్లవచ్చు; కుండీలలో, స్తంభాలమీద అవి అత్యంత మనోహరంగా కనిపించవచ్చు..అయినా.. అయినా..”అంటూ అక్బర్ చక్రవర్తి అటూ ఇటూ కలయచూసి, “బీర్బల్ఎక్కడ? ఆయన ఎందుకుమౌనంగా ఉన్నాడు?” అని అడిగాడు.\r\n“ఇక్కడే ఉన్నాను ప్రభూ!” అంటూ బీర్బల్ తన ఆసనంనుంచి లేచి నిలబడి, “మనం చక్కగా ఉపయోగించుకునేదీ మనకు బాగా ఉపయోగ పడేదే ఉత్తమమైన పుష్పం!\" అన్నాడు.\r\nచక్రవర్తి ప్రశ్నకన్నా బీర్బల్ సమాధానం క్లిష్టంగా ఉన్నట్టు సభాసదులు గుసగుసలాడసాగారు!\r\n“ప్రభూ! మనం ధరించిన దుస్తులన్నీ ప్రత్తినుంచే తయారుచేయబడ్డాయి. ప్రత్తికి ఆధారం ప్రత్తిపువ్వు. ప్రత్తి పువ్వు లేకుంటే మనం దుస్తులు ధరించే వాళ్ళమేకాదు! అందువల్ల అదే శ్రేష్టమైన పువ్వు!” అన్నాడు బీర్బల్. అక్బర్ సింహాసనం నుంచి లేచి, మెట్లు దిగివచ్చి, బీర్బల్ ను ముత్యాల హారంతో సత్కరించాడు.",
            "book_page_end": 43
        },
        {
            "title": "చందమామ కబుర్లు",
            "book_page_start": 44,
            "pdf_page_start": 44,
            "pdf_page_end": 45,
            "author": "చందమామ బృందం",
            "genre": "వ్యాసం",
            "moral": "లేదు",
            "keywords": [
                "అంతరిక్షం",
                "భాషలు",
                "విద్యార్థులు",
                "నష్టపరిహారం",
                "యునెస్కో"
            ],
            "characters": [
                "డెన్నిస్ టిటో",
                "స్టీవ్ బెన్నెట్",
                "క్రీడాభిమాని",
                "మారీ స్మిత్"
            ],
            "locations": [
                "అమెరికా",
                "బ్రిటన్",
                "ప్యారీస్",
                "అలాస్కా"
            ],
            "content": "**పూర్తిగా సొంత వ్యవహారం!**\r\nనాలుగు నెలల క్రితం అంతరిక్షయాత్రకు వెళ్ళి వచ్చిన ఒక ఔత్సాహకుణ్ణి ప్రపంచం తిలకించింది. అమెరికాకు చెందిన డెన్నిస్ టిటో అనే కోటీ శ్వరుడు ఇద్దరు రష్యన్ వ్యోమగాము లతోపాటు అంతరిక్షంలోకి వెళ్ళి ఒక వారం రోజులపాటు ఇంటర్నేషనల్ స్పేస్ స్టేషన్లో గడిపి భూమికి తిరిగి వచ్చాడు.ఆయన అంతరిక్ష యాత్ర వివాదాలమధ్య సాగింది. ఇప్పుడు బ్రిటన్ కు చెందిన అంతరిక్ష అభిమాని స్టీవ్ బెన్నెట్ అంతరిక్షంలోకి వెళ్ళిరావడానికి పథకం సిద్ధం చేస్తున్నాడు. అయితే అందుకు ఎలాంటి వివాదాలూ తలెత్తకూడదని బెన్నెట్ భావిస్తున్నాడు.\r\nఒకప్పుడు టూత్పేస్ట్ టెక్నీషియన్గా ఉన్న బెన్నెట్-ఇప్పుడు తనకంటూ ప్రత్యేకంగా నోవా అనే ఒక వ్యోమనౌకను సిద్ధం చేసుకుంటున్నాడు. అది 2001 ఆఖరుకి బయలుదేరుతుంది. 100,000 పౌండ్ల రాకెట్ ఆయన్ను 6 2 మైళ్ళు అంత రిక్షంలోకి తీసుకు వెళుతుంది.\r\nఅయినా గంటకు 6,400 కి.మీ. వేగంతో పయనించే 3 0 అడుగుల పొడ వైన ఈ వాహనాన్ని ఆయనే స్వయంగా నడపవలసి వుంటుంది. వ్యోమనౌక తుది మెరుగులు దిద్దుకుంటున్న ఈ సమ యంలో బెన్నెట్కూడా అంతరిక్ష యాత్రకు తనను సిద్ధం చేసుకుం టున్నాడు!\r\n**సరదాకోసం!**\r\nఏంచేస్తే థ్రిల్లింగ్ ఉంటుందా అని తెగఆలోచించి, ఒక క్రీడాభిమాని ప్యారీస్ నగరంలో ఈఫిల్ టవర్పై నుంచి ప్యారాచూట్లో లో కిందికి దూకాలని నిర్ణయిం చాడు. అనుకున్నప్రకారం కార్యరంగంలోకి ఉరికి, సురక్షితంగా నేలమీదికి దిగాడు. అయితే అతన్ని అదుపులోకి తీసుకోవడానికి పోలీసులు అక్కడ ప్రత్యక్షమయ్యారు. “నేనేం చట్టవిరుద్ధంగా నడుచు కోలేదే? చట్టాన్ని అతిక్రమించలేదుకదా?” అని వాదించడా క్రీడాభిమాని. చట్టంలో ఏదైనా లొసుగు లుంటాయా అని పోలీసులు పరిశీలించారు. ఏదీ కనిపించలేదు. పైగా అంత ఎత్తునుంచి దూకిన మహానుభావుడి ఒంటిమీద ఒక్క గాయంకూడా లేదు. “అయినా, అంతటి దుస్సాహసం ఎందుకు చేశావు?” అని అడిగారు పోలీసులు ఉబలాటం కొద్దీ. “అదా! కేవలం సరదాకోసం!” అన్నాడాయువ కుడు నవ్వుతూ.\r\n**ఖరీదైన పాఠం**\r\nకుర్చీలో కూర్చోబోతూంటే ఆ వ్యక్తికి తెలియకుండా కుర్చీని వెనక్కు లాగడం ఆకతాయి కుర్రాళ్ళుచేసే అల్లరిపని. అయితే, న్యూయార్క్ లాకాలేజీలో ఈ పనిని సాక్షాత్తు ఒక ఉపన్యాసకుడే చేశాడు. అయితే ఆయనగారి ఉద్దేశం అల్లరి చేయడంకాదు.\r\nతరగతి గదిలో అతడు తమకు ఇతరులవల్ల నష్టం కలిగినప్పుడు పరిహారం రాబట్టడం ఎలాగా అన్న విషయం బోధిస్తున్నాడు. ఎలా వాదించాలో చెప్పాడు. ఒక్క విషయాన్ని ప్రత్యక్షంగా చేసి చూపాలని ఒక కుర్చీని ఇవతలకు వేగంగా లాగాడు. అయితే అప్పుడే ఒక విద్యార్థిని ఆ కుర్చీలో కూర్చోబోతూ కిందపడి పోయింది. ఆమెకు దెబ్బ తగలడంతో 5,00,000 డాలర్లు నష్టపరిహారం చెల్లించమని ఉపాధ్యాయుడి మీద కోర్టులో కేసు పెట్టింది!\r\n**నశించిపోతున్న భాషలు!**\r\nమనం సాధారణంగా నశించిపోతూన్న జంతువులూ, పక్షులూ, చెట్ల గురించి చెప్పుకుంటూ ఉంటాం. ఇలా నశించిపోతూన్న వాటి జాబితాలోకి భాషలు కూడా వస్తాయి. ఇప్పుడు నశించిపోయే ప్రమాదంలో ఉన్న భాష-అమెరికాలోనే అతిపెద్ద రాష్ట్రమైన అలాస్కాలో మాట్లాడే 'ఇయాక్' భాష. మారీ స్మిత్ అనే ఎనభైమూడేళ్ళ వృద్ధురాలు ఆ భాష మాట్లాడుతున్నది. ఆమె మరణిస్తే ఆ భాషకూడా ఆమెతో అంతరించిపోతుంది. ఐక్యరాజ్యసమితి విద్యాసాంస్కృతికసంస్థ యునెస్కో నివేదిక ప్రకారం- ప్రపంచ వ్యాప్తంగా అలాంటి భాషలు 6,800 ఉన్నాయి. ఒక్కొక్క భాషను దాదాపు 2,500 మంది మాట్లాడుతున్నారు. కనీసం లక్షమంది మాట్లాడితే తప్ప, ఏ భాషా బతకదు గనక, మరొక వంద సంవత్సరాలలో వీటిలో తొంభై శాతం భాషలు నశించి పోవచ్చు. ఒక భాష నశిస్తే, దానితోపాటు ఒక సంస్కృతే అంతరించి పోతుందని వరల్డ్ వాచ్ ఇన్స్టిట్యూట్ హెచ్చరిస్తోంది!",
            "book_page_end": 45
        },
        {
            "title": "ఉచిత బహుమతి",
            "book_page_start": 46,
            "pdf_page_start": 46,
            "pdf_page_end": 49,
            "author": "శ్రీరామ కమల్",
            "genre": "నీతి కథ",
            "moral": "తెలివిని, లోకజ్ఞానాన్ని బద్ధకం కోసం కాకుండా, శ్రమ పడటానికి, ఇతరులకు సాయం పడటానికి ఉపయోగించినప్పుడే వ్యక్తిత్వం మెరుగుపడుతుంది.",
            "keywords": [
                "బద్ధకం",
                "తెలివి",
                "శంకరం",
                "రంగడు",
                "ఉచిత బహుమతి"
            ],
            "characters": [
                "రంగడు",
                "రంగడి తల్లిదండ్రులు",
                "శంకరం"
            ],
            "locations": [
                "గ్రామం",
                "రంగడి ఇల్లు"
            ],
            "content": "రంగడికి పదిహేనేళ్ళు. ఏ పనిచేయాలన్నా మహాబద్ధకం. బడికి సెలవులిస్తే చాలు - ఆట పాటలు, తినడం, నిద్రపోవడం మినహా మరొకటి చేయాలని వుండదు వాడికి.\r\nపెరట్లో మొక్కలకు పాదులు తవ్వరా అంటే, భూదేవికి గాయం చెయ్యడం తనవల్ల కాదం టాడు. పోనీ మొక్కలకు నీళ్ళు పోయరా అంటే, వాటికి జలుబు చేస్తుందంటాడు. చెట్టెక్కి కాయలుకోయరా అంటే, చెట్టుమీది పక్షులు తననుచూసి భయపడి పారిపోతున్నాయనీ, వాటిని భయపెట్టడం తనకు ఇష్టముండదనీ అంటాడు.\r\nపోనీ అని ఇంట్లో పనిచేస్తాడా అంటే అదీ లేదు. తలుపులు తుడిచి శుభ్రం చేయమంటే, “అమ్మా, ఇంటిని నువ్వెంత శుభ్రంగా వుంచు తున్నావంటే, ఏ తలుపు తుడవాలో, ఏ నేల ఊడవాలో నాకసలు తెలియడం లేదు,\" అంటాడు.\r\nబడికి సెలవుకాని రోజుల్లోకూడా పుస్తకం ముందు ఎంతోసేపు కూర్చోడు. అదేమిటని అడిగితే, తను ఏకసంథాగ్రాహినంటాడు. ఎప్పుడూ ఆటలాడడానికి పోతున్నాడని తల్లి వాణ్ణి కోప్పడితే, \"ఆటలు శరీరానికి మంచి వ్యాయామం!\" అంటూ బదులిస్తాడు.\r\nతలిదండ్రులు వాడి తెలివితేటలకు ముచ్చట పడిఏ పనీ చెప్పేవారు కాదు. అయితే, రంగడు అల్లరిపిల్లవాడు కాదు. గురువులు కూడా వాడి తెలివిని మెచ్చుకునేవారు. ఇలా వుండగా-\r\nఒకరోజు రంగడిమేనమామ శంకరం వాళ్ళింటికి వచ్చాడు. రంగడి తీరు అతడికి నచ్చక, \"అక్కయ్యా, ఇలా వదిలేస్తే, వీడు ఎందుకూ పనికిరాకుండా పోతాడు. వీణ్ణి ఎలాగైనా ఇప్పుడే దారిలో పెట్టాలి!\" అని రంగడి తల్లిని హెచ్చరించాడు.\r\n\"వాడు బుద్ధిమంతుడేరా, ఎటొచ్చీ కాస్త పని బద్ధకం, అంతే!” అని తల్లి రంగడినే వెనకేసు కొచ్చి, \"ఆపని బద్ధకం నువ్వు పోగొట్టగలవేమో ప్రయత్నించు!” అన్నది.\r\nసరే, ఆ ప్రయత్నమేదో చేద్దామనుకుని శంకరం, రంగడిని పిలిచి, “ఒరేయ్, రంగా! మన మామిడిచెట్టు విరగకాసింది. ఒక వంద కాయలు కోసి సంతలో అమ్మేమంటే కనీసం నూటయాభై రూపాయలు వస్తాయి. సగం నువ్వూ, సగం నేనూ తీసుకుందాం. నువ్వు చెట్టెక్కి కాయలు కోయి. నేను సంతలో అమ్ముతాను,” అన్నాడు.\r\nరంగడు నవ్వి, “సులభంగా జరిగిపోయే దానికి నేను చెట్టెక్కడమెందుకూ, నువ్వు సంతకు వెళ్ళడమెందుకూ, మామయ్యా! ఆ వరాలయ్యను పిలిస్తే, అతడే మనకు ఏ నూటఅరవై రూపాయలో ఇచ్చి, తనే చెట్టు కాయలు దింపించుకునివెళతాడు,” అన్నాడు.\r\nశంకరం ఆశ్చర్యపడి, “నీకు చాలా సంగతులు తెలుసురా! ఇంత తెలివైనవాడివి ఒళ్ళువంచి పనిచేయవేం?” అన్నాడు.\r\n“మామయ్యా! నేను పని చెయ్యడం లేదనేకదా నాన్న తోటమాలిని పెట్టాడు, అమ్మ పనిమనిషినిపెట్టుకుంది. ఆ విధంగా వాళ్ళి ద్దరికీ బ్రతుకుతెరువు ఏర్పడింది. వాళ్ళపనులు నేనే చేసి వాళ్ళ పొట్టకొట్టడం నాకిష్టం లేదు,\" అన్నాడు రంగడు.\r\nవాడి తెలివితేటలకు అబ్బురపడుతూనే, “పోనీ నువ్వు పనిచేసి, ఆ డబ్బు వాళ్ళకు దానంగా ఇవ్వవచ్చుగా!\" అన్నాడు శంకరం చిన్నగా నవ్వుతూ.\r\nరంగడు ఏమాత్రం తడబడకుండా, \"సిగ్గు లేనివారే దానాలు తీసుకుంటారు! అభి మానంవున్నవాళ్ళు శ్రమకుతగ్గ ప్రతిఫలం తీసుకుంటారు. మనం అభిమానం వున్న వారినే తప్ప సిగ్గులేని వారినీ, సోమరిపోతు లనూ ఎప్పుడూ ప్రోత్సహించకూడదు మామయ్యా!\" అన్నాడు.\r\nతన మేనల్లుడు చాలా తెలివైనవాడనీ, మాటలతో వాడిని గెలవడం కష్టమనీ శంకరా నికి అర్థమయింది. అయినా వాడిచేత ఎలాగో అలా పని చేయించాలన్న పట్టుదల పుట్టింది శంకరంలో. అతడా రోజంతా ఊళ్ళో తిరిగి కొన్ని విశేషాలు తెలుసుకుని వచ్చాడు. రాత్రి భోజనాలు చేస్తున్నప్పుడు రంగడి తలిదండ్రు లతో, \"రాజయ్య దుకాణంలో కుంచెడు బియ్యం కొన్నవారికి, సోలెడు అటుకులు ఉచితంగా ఇస్తున్నాడు. వీరయ్య బట్టల కొట్టులో రెండు చీరలు కొన్నవారికి, ఒక పంచె ఉచితం. సోమయ్య అంగడిలో రెండు బొమ్మలు కొన్నవారికి, ఒక బొమ్మ ఉచితం - మీ ఊళ్ళో వ్యాపారస్థులు దానాల జోరులో వున్నారే!\" అన్నాడు. ఈ మాటలు విన్న రంగడు, \"తమ సరుకు అమ్ముడుపోవడానికి వ్యాపారస్థులు చూపించే ఆకర్షణ దానం అని పించుకోదు. వాళ్ళు ఇంతకింతా ఇంకెందు లోనో రాబట్టుకుంటారు. అంటే-రాజయ్య దుకాణంలో బియ్యమూ, వీరయ్య కొట్లో చీరలూ, సోమయ్య అంగడిలో బొమ్మలూ మాత్రం చౌకగా వుండి, మిగతా వస్తువులు ఎక్కువ ధరలో వుండవచ్చు! తెలివైనవాళ్ళు వాళ్ళదగ్గర ఉచిత బహుమతులు లభించేవి మాత్రమే కొనుక్కోవాలి.” అన్నాడు.\r\n“అవున్రా, నువ్వు తెలివైనవాడివి. రేపు ఈ మూడుచోట్లకు వెళ్ళి బియ్యం, చీరలు, బొమ్మలు కొనుక్కుని రావాలి, సరేనా?\" అన్నాడు శంకరం.\r\nరంగడికి ఏమనాలో తెలియలేదు. పని చేయడానికి వాడికిబొత్తిగా ఇష్టముండదు కానీ, శంకరం వాణ్ణి తెలివిగా బోల్తా కొట్టించ డంతో సరేనన్నాడు. తెల్లవారింది. అంతా నిద్ర లేచారు కానీ రంగడు నిద్ర లేవలేదు. తల్లి బలవంతాన లేపితే తలనొప్పి, ఒంటినొప్పి, కడుపునొప్పి అన్నాడు. ఆమె కంగారుపడివెద్యు ణ్ణిపిలిపించింది. వైద్యుడు వాడికేవో గుళికలిచ్చి వెళ్ళాడు. అయినా రంగడు మాత్రం పడుకుని మూలుగుతూనే వున్నాడు. తల్లి ఎంతబలవంత పెట్టినా వాడు పచ్చి మంచినీళ్ళుకూడా తాగలేదు.\r\nదుకాణాల్లో ఉచిత బహుమతులివ్వడం ఆరోజుతో ఆపేస్తారని తెలియడంతో, శంకరం తనే స్వయంగా బయటకువెళ్ళాడు. శంకరం అలా వెళ్ళగానే, రంగడు అలా లేచి కూర్చుని, ఆకలేస్తున్నదని తల్లివద్ద మారాం చేశాడు. ఆమెపెట్టింది. తిని వెంటనే ఆటలకని బయటికి వెళ్ళాడు.\r\nఈలోగా శంకరం తనక్కావలసినవి కొని, ఒక కూలివాడిచేత మోయించుకువస్తూ, దారిలో ఆటలాడుతున్న రంగణ్ణి చూశాడు. మేన ల్లుడు తనను మరీ ఇంతగా మోసంచేస్తాడని అతడనుకోలేదు. రంగడుకూడా శంకరాన్ని చూశాడు. మేనమామకు కనబడకుండా దాక్కోవాలని పక్కకు నక్కుతూ, చూసుకో కుండా పాకుడునేలమీద కాలుపెట్టి జారి పడ్డాడు. అక్కడ ఏదో రాయి కొట్టుకుని వాడి మోకాలికి పెద్ద దెబ్బ తగిలింది.\r\nశంకరం మేనల్లుణ్ణి సమీపించి చెయ్యం దించేలోగా, తనంతటతానే లేవబోయి మళ్ళీ పడిన రంగడికి మోకాలికి కాస్త కింద ఇంకో చిన్న దెబ్బ తగిలింది. అప్పుడు శంకరం వాణ్ణి చెయ్యిపట్టి లాగి నిలబెట్టి, “ఒంట్లో బాగా లేదని అబద్ధంచెప్పి, నన్ను బయటికి పంపావు, సరే. కానీ ఆ తర్వాత నాకళ్ళముందే ఆటలాడ తావా?” అన్నాడు కోపంగా.\r\n“లేదు, మామయ్యా! నీక్కనబడకూడదనే దాక్కోబోయి పడ్డాను. నీ మీది గౌరవంతో ఎంత దెబ్బ తగిలించుకున్నానో చూడు!\" అంటూ రంగడు మోకాలిమీద తనకు తగిలిన పెద్దదెబ్బను చూపాడు. ఆ దెబ్బను చూస్తూనే శంకరానికి గుండె చెరువై, “అఘోరించా వులే! పడ్డవాడివి, నేను చెయ్యి అందించగానే అందుకోవద్దూ? అనవసరంగా మళ్ళీపడి ఇంకో దెబ్బ తగిలించుకున్నావు,\" అన్నాడు జాలి, చిరాకు కలిసిన గొంతుతో.\r\n“అబ్బే, అదేంకాదు, మామయ్యా! ఈ చిన్నదెబ్బ పెద్దదెబ్బ తిన్నందుకు ఉచితంగా వచ్చిన బహుమతి అంతే!\" అన్నాడు రంగడు నవ్వుతూ.\r\nఈ మాటలు వినగానే శంకరానికి నవ్వా గలేదు. అతడు, “ఛీ, వెధవా!” అని రంగడి వీపు తట్టి, ఇంట్లోవారందరికీ జరిగింది చెప్పి, “మాటల తెలివిలో రంగడు తనకుతనే సాటి. వాడికి లోకజ్ఞానముంది. బాధలోకూడా నవ్వి, నవ్వించగల గుండె నిబ్బరముంది. అందుకే భూదేవి కూడా వాడికి పెద్దదెబ్బతోపాటు చిన్న దెబ్బను ఉచిత బహుమతిగా ఇచ్చింది!” అన్నాడు.\r\nఅయితే, ఆ రోజునుంచీ రంగడిలో మంచి మార్పువచ్చింది. ఇంట్లో ఎవరేంపని చెప్పినా వెంటనే చేయడమేకాక, అడిగికూడా పనులు చేయసాగాడు. వాడిలోని మార్పుకు కారణ మడిగితే, “ ఆరోజు మామయ్యను మోస గించినందుకు, నాకు రెండు దెబ్బలు తగిలా యికదా? అవి నా ప్రవర్తనకు భూదేవి ఇచ్చిన ఉచిత బహుమతులనిపించింది. ఉచిత మంటే తగినది అని నాకు తెలుసుకదా! అందుకే, అలాంటి బహుమతులందుకునే ప్రవర్తనను మార్చుకోవాలనుకున్నాను,” అని చెప్పాడు.\r\n“పని ఎగవేయడంలోకాక, పని చేయడం లోనే తెలివి చూపాలని అనుకునేవారే, అసలు సిసలు తెలివైనవాళ్ళు. ఈరోజు నుంచి మా రంగడు అసలైన తెలివిగల వాడు!\" అని రంగడి తలిదండ్రులు ఎంతో సంతోషించారు.",
            "book_page_end": 49
        }
    ],
    "statistics": {
        "total_stories": 12,
        "author_counts": {
            "సంపాదకుడు : విశ్వం": 1,
            "డా॥ జొన్నలగడ్డ మార్కండేయులు": 1,
            "చందమామ బృందం": 8,
            "విశ్వావసు": 1,
            "శ్రీరామ కమల్": 1
        },
        "genre_counts": {
            "సంపాదకీయం": 1,
            "జానపద కథ": 2,
            "ధారావాహిక కథ": 1,
            "హాస్యం": 2,
            "బేతాళ కథలు": 1,
            "సాంస్కృతికం": 2,
            "పౌరాణికం/చారిత్రక వ్యాసం": 1,
            "వ్యాసం": 1,
            "నీతి కథ": 1
        }
    }
}
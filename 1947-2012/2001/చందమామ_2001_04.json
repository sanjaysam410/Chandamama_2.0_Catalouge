{
    "book_id": "చందమామ_2001_04",
    "stories": [
        {
            "title": "మానవధర్మం!",
            "book_page_start": 9,
            "pdf_page_start": 9,
            "pdf_page_end": 14,
            "author": "లక్ష్మీగాయత్రి రచన",
            "genre": "జానపద కథ (బేతాళ కథ)",
            "moral": "రాజనీతినీ, మానవ ధర్మాన్నీ పాటించడం ఉన్నతమైన సంస్కారం.",
            "keywords": [
                "బేతాళ కథ",
                "రాజనీతి",
                "మానవ ధర్మం",
                "శృతవర్మ",
                "మణిమంతుడు"
            ],
            "characters": [
                "విక్రమార్కుడు",
                "బేతాళుడు",
                "మరుత్తవర్మ",
                "కౌముది",
                "శృతవర్మ",
                "మణిమంతుడు",
                "కృష్ణచంద్రుడు",
                "రత్నకేసరి",
                "మాలతి"
            ],
            "locations": [
                "ప్రవాళదేశం",
                "ఆరావళీ పర్వత ప్రాంతం"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, “రాజా, రాచ పుట్టుక వారికి ఉగ్గుపాలతోనే శౌర్య ధైర్యాల్నీ, సాహసవిద్యల్నీ నేర్పడం సహజమే. అలాంటి వారు నీలాగే రాత్రనకా, పగలనకా లక్ష్యసాధన కోసం నిర్విరామ కృషి చేయగల ధీరోదాత్తులవుతారు. అయితే, తీరా లక్ష్యం సిద్ధించనున్న సమయంలో, కొంతమంది చిత్త చాంచల్యానికిలోనై, వారి అదృష్టాన్ని వారే దురదృష్టంగా మార్చుకోవడం జరుగుతుంది. గతంలో- ఉద్దండ\nదేశానికి భావిమహారాజు అయిన శృత వర్మకూడా, ఇటువంటి మానసిక వైపరీ త్యానికిలోనై, తనకుదక్కిన అమూల్యా వకాశాన్ని జారవిడుచుకున్నాడు. అతడి కథ చెబుతాను, శ్రమ తెలియకుండా, విను,\" అంటూ ఇలా చెప్ప సాగాడు:\nపూర్వం ప్రవాళదేశాన్నిపాలించిన మరుత్త వర్మకు, లేకలేక ఒకేఒక ఆడపిల్ల కలిగింది. నిండుపున్నమి నాటి రాత్రి జన్మించిన ఆ బిడ్డకు మరుత్తవర్మ, కౌముది అని నామ కరణం చేశాడు. యుక్త వయసువచ్చే నాటికి కౌముది అద్వితీయ సౌందర్యరాసిగానూ, అసమాన మేధావిగానూ పేరుగాంచింది.\nకౌముదిని పెళ్ళాడబోయే వ్యక్తి, ప్రవాళ దేశానికి కాబోయే పాలకుడు కూడా అవు తాడన్న విషయాన్ని బాగా మనసుపట్టించు కున్న మరుత్తవర్మ, కౌముదికి కాబోయే భర్తను,\nఆమె బాల్యంలోనే నిర్ణయించాడు. ఆ వరుడు, మరుత్తవర్మకు స్వయానా చెల్లెలి కొడుకూ, భావి ఉద్దండదేశపు మహారాజూ అయిన శృతవర్మ.\nశృతవర్మ ప్రవాళదేశం వచ్చినప్పుడల్లా, అతడి విద్యాభ్యాసం రాజగురువు ముకుందా చార్యుల వద్దే సాగేది. ముకుందాచార్యుల వద్ద శృతవర్మతో పాటు కౌముది, మణి మంతుడు కూడా విద్యనభ్యసించేవారు. మణిమంతుడు, రాజుమరుత్తవర్మ ప్రధాన మంత్రి అయిన రత్నకేసరి కుమారుడు. బాల్యదశ పూర్తయ్యేవరకూ ముగ్గురూ ఒకే గురువు వద్ద విద్యాభ్యాసం చేశారు. ఆ సమయంలో కౌముదీ, మణిమంతుల మధ్య తరచూ వాద ప్రతివాదాలు సాగుతూండేవి. పరస్పర గౌరవాభిమానాల్ని చెక్కుచెదర నివ్వకుండా, విషయాన్ని పక్కదారికి పట్ట నివ్వకుండా సాగే వారి చర్చలు, ముకుందా చార్యులకు సంతోషాన్ని కలిగించేవి. మధ్యలో శృతవర్మ కల్పించుకున్నప్పటికీ, అతడి వాదనా పటిమ కడదాకా సాగేదికాదు.\nబాల్యదశ దాటగానే కౌముది విద్య అంతః పురంలోనే కొనసాగడం ప్రారంభించింది. అయితే, తండ్రి ప్రోద్బలంవల్ల ఆమె పురుష వేషం ధరించి, మిగిలిన ఇద్దరూ అభ్యసిస్తున్న శస్త్రవిద్యల్ని తాను కూడా అభ్యసించింది. ఆ విధంగా, వారి ముగ్గురి మైత్రీ నిరాటంకంగా సాగుతూవచ్చింది.\nకాబోయే అల్లుడుగా శృతవర్మనూ, మేధావిగా మణిమంతుణ్ణి అభిమానించిన మహారాజు వారిద్దరికీ తన కుమార్తెతో ఏర్పడిన సన్నిహితమైత్రిని చూసి కాస్త కలవరపడ్డాడు.\nశృతవర్మకంటే మణిమంతుడు అందం లోనూ, శస్త్రవిద్యల్లోనూ అధికుడు. రాజ్యం లేదన్నలోపం తప్పితే ఉత్తమక్షత్రియపుత్రుడు. ఇప్పుడు తన కుమార్తెగాని మణిమంతుడి వైపు ఆకర్షింపబడి వుంటే, తాను చాలా ఇక్కట్ల పాలవుతాడు. శృతవర్మను తను అల్లుణ్ణి చేసు కుంటాడనీ, అతడి తల్లిదండ్రులిద్దరూ పూర్తిగా విశ్వసిస్తున్నారు. శృతవర్మకూడా కౌముదిపై ప్రేమాభిమానాలను కనబరు స్తున్నాడు.\nఈ విషయాలన్నీ బాగా ఎరిగిన మరుత్త వర్మ, ఇప్పుడు పరిస్థితి గనక మారితే పర్యవ సానం ఎలా వుంటుందో అని భయపడి, ముందుగా కౌముది మనసు గ్రహించుకు రమ్మని, చతురురాలైన ఒక చెలికత్తెను ఆదే శించాడు. మాలతి అనే ఆ చెలికత్తె ఒక రెండు నెలలపాటు కౌముదికి సఖిగా వ్యవ హరించి, కౌముది, శృతవర్మను కేవలం బంధువుగా మాత్రమే అభిమానిస్తున్నదనీ, ఆమె త్రికరణ శుద్ధిగా భర్తగా కోరుకుంటు న్నది మణిమంతుడినేననీ నమ్మకంగా తేల్చి చెప్పింది. కౌముది తాలూకు ఈ నిర్ణయం వెనక, మణిమంతుడి పట్లగల విశేషాభిమా నమేకాక, మాతృదేశాభిమానం కూడా వున్నట్టు మాలతి వివరించింది.\nఎవరినిపెళ్ళాడినా, వారి స్వదేశానికి రాణిగా తాను తరలి వెళ్ళక తప్పదనీ, అదే మణి మంతుడైతే, వారసులులేని ప్రవాళ రాజ్య సింహాసనాన్ని ఎవరో రాజప్రతినిధులకు అప్పగించే బదులు తామే అధిష్టించి పాలన సాగించవచ్చుననీ కౌముది అభిప్రాయ పడు తున్నట్టు మహారాజు, మాలతి మాటలద్వారా గ్రహించాడు. తాను భయపడుతున్నదే సత్యం కాబోతున్నదని తెలుసుకున్న మహారాజుకు ఒక్క క్షణం నవనాడులూ స్తంభించాయి. ఆ క్షణం నుంచి కౌముది వివాహ విషయం ఆయనను తీవ్రంగా కలవరపరచటం ప్రారం భించింది.\nఅయితే, మహారాజుకు ఈ సందర్భంగా తెలియని విషయం మరొకటివుంది. అది, శృతవర్మ కూడా కౌముది మనోగత అభి ప్రాయాన్ని గ్రహించిన విషయం. జ్ఞానం వచ్చింది మొదలు కౌముదిని తన భార్యగా మనసులోనే పరిగణిస్తూ వచ్చిన శృత వర్మకు, కౌముదీ, మణిమంతుల పరస్పరాభి మానం సహజంగానే గొడ్డలిపెట్టు అయింది. అతడు ఈ విషయమై తీవ్రంగా ఆలోచించి, చివరకు వెళ్ళి మేనమామను కలుసుకుని, తనకు తెలిసిన విషయాలన్నీ చెప్పాడు.\nసనం రెండూ దక్కుతాయి!' అని చెప్పు. నూటికి నూరుపాళ్ళూ మణిమంతుడు ఈ ప్రతిపాదనకు అంగీకరిస్తాడు. నువ్వు నీ సర్వశక్తుల్నీ వినియోగించి కౌముదిని నీ భార్యగా చేసుకో. ఒకవేళ నువ్వు గెలవటం అసాధ్యమయ్యే పరిస్థితి గనక ఎదురైతే, అప్పుడు నేను ఏదో ఒక చతురోపాయాన్ని ఆలోచించి, నువ్వు గెలిచేటట్టుచేస్తాను.నువ్వు గెలిచాక, నీకూ మణిమంతుడికీ మధ్య జరిగిన సంభాషణ యావత్తూ కౌముదికి చెప్పు. కౌముది కూడా మారు మాట్లాడ కుండా, నిన్ను భర్తగా అంగీకరిస్తుంది,” అంటూ వివరించాడు.\nమేనమామ మాటలకు శృతవర్మ కొద్ది క్షణాలు ఆలోచించి, “మామయ్యా!ఉన్నది ఉన్నట్టుచెప్పాలంటే, మేమిద్దరం సమాన నైపుణ్యంగల యోధులమైనప్పటికీ, మణి మంతుడికి సహజాభరణంగా అబ్బిన ఆత్మ విశ్వాసం, అతడికి రెట్టింపు శౌర్యధైర్యాలను ప్రసాదిస్తూవుంటుంది. అందుచేత, మనం ఒక పని చేద్దాం. ఆరావళీ పర్వత ప్రాంతంలో గురుకులాన్ని నెలకొల్పిన కృష్ణచంద్రుడనే గురువు పేరు నువ్వు వినేవుంటావు. భావి మహారాజులకు ఆయన శస్త్రశాస్త్రాల్లో ప్రత్యేక శిక్షణ ఇస్తాడు. నేను రేపే బైలుదేరి వెళ్ళి, కృష్ణచంద్రుడి శిష్యరికంలో మరింత సామ ర్థ్యాన్ని పొంది వస్తాను! అప్పుడు నువ్వు చెప్పి నట్టే చేద్దాం!\" అన్నాడు.\nమహారాజు, శృతవర్మ మాటలకు అంగీ కారం తెలిపాడు.\nఅనుకున్న ప్రకారం మర్నాడే శృతవర్మ, కృష్ణచంద్రుడి వద్దకు బైలుదేరివెళ్ళి, ఆరు నెలలపాటు ఏకాగ్రతతో శిష్యరికం చేశాడు. అతడి శిక్షణ పూర్తయి, అతడు తిరిగి వెళ్ళే నాటికి ముందు రోజు సాయంత్రం కృష్ణ చంద్రుడు అతణ్ణి దగ్గర కూర్చోబెట్టుకుని, వీడ్కోలు మాటలు ఒకటి రెండు చెప్పి, “అన్నట్టు, ప్రవాళదేశపు మహారాజు నీ మేనమామ అని చెప్పావు గదా! ఆ దేశపు ప్రధాన మంత్రి కుమారుడు మణిమంతుడితో, నీకేమైనా పరిచయం వున్నదా?” అంటూ ప్రశ్నించాడు.\nఆ ప్రశ్నకు ఆశ్చర్యపోయిన శృతవర్మ, “మణిమంతుడా! బాగానే పరిచయం వున్నది. ఆ ప్రశ్న ఎందుకడిగారు, స్వామీ?\" అంటూ అప్రయత్నంగా తిరిగి ప్రశ్నించాడు.\nకృష్ణచంద్రుడు మందహాసంచేసి, “నాకు, అప్పుడప్పుడూ నేనెవరన్న విషయం ప్రజలకు తెలియనివ్వకుండా దేశసంచారం చేసే అల వాటున్నది. నువ్వు నా దగ్గరకు శిష్యుడిగా రావటానికి పక్షంరోజులక్రితమేప్రవాళదేశంలో వసంతోత్సవాలు జరిగాయి.ఆ సమయంలో నేను అక్కడ వుండడంచేత, ఉత్సవ సంద ర్భంగా యుద్ధవిద్యల్ని ప్రదర్శించినవారిలో, మణిమంతుడి అపూర్వ విన్యాసాల్ని చూడ గలిగే అదృష్టం కలిగింది. అచంచల ఆత్మ విశ్వాసంతో మణిదీపంలా ప్రకాశించగలిగే యోధులకు తప్ప అన్యులకు సాధ్యంకాని విన్యాసాలన్నీ ఆ కుర్రవాడి చేతుల్లో మెరుపు తీగల్లా కదిలాయి. మణిమంతుణ్ణి నేను ఆహ్వా నిస్తున్నానని చెప్పు! ఒకసారి ఆశ్రమానికి వచ్చి వెళ్ళమను,” అన్నాడు.\nగురువు మాటలతో శృతవర్మ కంఠం కొద్ది క్షణాలు మూగబోయింది. చివరికతడుగొంతు పెగల్చుకుని, “ఆ రోజు యుద్ధ విన్యాసాలు ప్రదర్శించినవారిలో నేనూ వున్నాను, స్వామీ!\" అన్నాడు నీరసంగా.\nశృతవర్మ మాటకు కృష్ణచంద్రుడు ఆశ్చ ర్యంగా, “అవునా!” అని నవ్వివూరుకున్నాడు.\nఆ మరుసటిరోజు బైలుదేరిప్రవాళదేశానికి తిరిగివచ్చిన శృతవర్మ, మేనమామను కలుసు కుని, “మామయ్యా! కృష్ణచంద్రుడి శిష్య రికంలో నా సామర్థ్యమూ, ఆత్మవిశ్వాసమూ కూడా బాగా పెరిగాయి. కాని, బంధువు నన్న పేరుతో కౌముది కోరికకు వ్యతిరేకంగా ప్రవర్తించడం అంతన్యాయం కాదనిపిస్తున్నది. నా మాట విని, కౌముదీ మణిమంతులిద్దరికీ వివాహం జరిపించు!”అన్నాడు.\nబేతాళుడు ఈ కథ చెప్పి, “రాజా, నేను నీకు మొదటే చెప్పినట్టు, శృతవర్మ తన ఆరు నెలల కఠిన పరిశ్రమనూ నిర్వీర్యం చేసు కుని, లక్ష్యం ఫలించబోయే తరుణంలో చిత్తచాంచల్యానికిలోనై తనకు దక్కబోయే అదృష్టాన్ని కాలదన్నుకున్నాడుగదా? అంతటి అవివేకి మరెక్కడైనా వుంటాడా? ఈ సందేహా లకు సమాధానం తెలిసి కూడా చెప్పక పోయావో, నీ తల పగిలిపోతుంది,”అన్నాడు.\nదానికి విక్రమార్కుడు, “తనంత తానుగా కృష్ణచంద్రుడి శిష్యరికాన్ని స్వీకరించినవాడు శృతవర్మ. అట్టి గొప్ప గురువు ఆహ్వానాన్ని పొందినవాడు మణిమంతుడు. నేను కూడా యుద్ధ విద్యల్ని ప్రదర్శించాను అంటూ శృత వర్మ స్వయంగా చెప్పినప్పటికీ, అతడిని ఏవిధంగానూ అందలం ఎక్కించని కృష్ణ చంద్రుడు, దాదాపుగా ఏడు నెలల క్రితం తాను చూసిన మణిమంతుడి విన్యాసాల్ని, ఆ క్షణం కళ్ళముందు కదులుతున్నట్టుగా వర్ణించాడు. కృష్ణచంద్రుడి ఈ రకమైన ప్రవర్తన, శృత వర్మకూ, మణిమంతుడికీ గల ముఖ్యమైన స్థాయీభేదాన్ని శృతవర్మకు విప్పి చెప్పింది. దాంతో అంతర్మథనానికి లోనైన శృ తవర్మ, మణిమంతుణ్ణి వరించిన కౌముది ఉత్తమ సంస్కారానికి తను తగిన వరుణ్ణి కాననే నిర్ణయానికి వచ్చాడు. అది చిత్తచాంచల్యం ఏమాత్రమూ కాదు. రాజనీతినీ, మానవ ధర్మాన్నీ పాటించటం అవుతుంది,” అన్నాడు.",
            "book_page_end": 14
        },
        {
            "title": "యక్షపర్వతం - 4",
            "book_page_start": 15,
            "pdf_page_start": 15,
            "pdf_page_end": 21,
            "author": "చందమామ బృందం",
            "genre": "జానపద సీరియల్",
            "moral": "చెడు శక్తులను ఎదుర్కోవడానికి ధైర్యం, తెలివి మాత్రమే కాక, అదృశ్య శక్తులను ఓడించడానికి వ్యూహాలు అవసరం.",
            "keywords": [
                "జానపద కథ",
                "మాంత్రికులు",
                "పూజారిణి",
                "ఖడ్గజీవదత్తులు",
                "శిథిల భవనం"
            ],
            "characters": [
                "ఖడ్గవర్మ",
                "జీవదత్తుడు",
                "మాంత్రికుడు",
                "జడలభూతం",
                "పూజారిణి",
                "భృత్యులు",
                "సింహం",
                "వృద్ధుడు"
            ],
            "locations": [
                "శిథిల భవనాలు",
                "అరణ్యం"
            ],
            "content": "[మాంత్రికుణ్ణి, జడలభూతాన్నీ తరుముకుంటూ పోయిన ఖడ్గజీవదత్తులకు, గుహలో వాళ్ళు కనిపించలేదు. ఆ ఇద్దరూ ఒక రహస్య సొరంగమార్గం గుండా పోయి, పెద్ద పెద్ద శిథిల భవనాలున్న చోటు చేరారు. ఆ భవనాల్లో వున్న పూజారిణి, ఖడ్గజీవదత్తులను బంధించమని మాంత్రికుణ్ణి ఆజ్ఞాపించింది. వాడు కత్తి తీసుకుని జడలభూతాన్ని వెంటబెట్టుకుని బయలుదేరాడు. తరవాత-]\nతమ ముందున్న శిథిల భవనాలకేసి కన్నార్ప కుండా చూస్తూ జీవదత్తుడు, అవి ఏకాలం నాటివైవుండొచ్చు,ఏ కారణంచేత జనశూన్య మైపోయి, ఇలాంటి శిథిల స్థితికి వచ్చినై, అని ఆలోచించసాగాడు.ఖడ్గవర్మకు మాత్రం ఆ మాంత్రికుణ్ణి, జడలభూతాన్నీ పట్టుకుని ఎంత త్వరగా హతమార్చి అక్కడి నుంచి బయ టికి పోదామా అని ఆత్రంగా వున్నది.\nఅంతలో వాళ్ళున్న చోటుకు దాపులవున్న ఒకరాతి గోడను,ఏదో బలమైన వస్తువు తాకి నట్టు శబ్దం అయింది. ఆ శబ్దం వింటూనే ఖడ్గ వర్మ చప్పున లేచి నిలబడి, \"జీవా! ఏమిటా శబ్దం? ఆ దుర్మార్గులిద్దరూ, మన మీద దొంగ\nదెబ్బ తీయాలని బయల్దేరి రావడం లేదు గదా?” అన్నాడు.\nఇద్దరూ శిథిలావస్థలోవున్న రాతి గోడను సమీపించి, అవతలికి చూడబోయేంతలో, మాంత్రికుడు గోడ మీదికి వచ్చి, “నరమాన వుల్లారా! మీ ఇద్దర్నీ ఇప్పుడే మహాభూతానికి బలిచేస్తున్నాను,\" అంటూ కత్తిని జీవదత్తుడి కంఠం కేసి విసిరాడు.\nచప్పున ఖడ్గవర్మ, మాంత్రికుడి కత్తిని పక్కకు నెట్టి, “మాంత్రిక శుంఠా! ఆ బలి ఏదో చేయక, వాచాలత కొద్దీ ముందుగా మమ్మల్ని హెచ్చరించి ప్రాణం మీదికి తెచ్చుకున్నావు, అంటూ వాడి చేయి పట్టుకుని ముందుకు\nగుంజాడు. మాంత్రికుడు దభీమంటూ గోడ మీదినుంచి కిందికి పడిపోయాడు.\nఈ లోపల, “బలి!బలి!బలి!\" అంటూ జడలభూతం, ఆవేశోత్సాహంతో గోడమీదికి కొండ ముచ్చులా గెంతి నిలబడింది.\nభూతం కిందికి చూసి, తన గురువు నేల కరిచి వుండడం గమనించి కీచుమని అరి చేంతలో, జీవదత్తుడు, దాని కాలుపట్టుకుని లాగి, అది కిందపడబోయే సమయంలో నడుం మీద గట్టిగా ఒక తన్ను తన్ని, \"ఖడ్గా! ఇక మనం ఇక్కడ నిలబడడం క్షేమంకాదు. ఈ ప్రదేశమంతా మాంత్రిక వెధవల పుట్టలా వుంది. మనం ఆ కనబడే భవనాల్లో దేనిలో కైనా పోయి, వాళ్ళు మనను చుట్టుముట్ట కుండా చూసుకుందాం,” అన్నాడు.\nఆ వెంటనే ఇద్దరూ శిథిల భవనాల కేసి పరిగెత్తి, ఒక గది ద్వారం ముందు నిలబడి,\nశత్రువులు తమ మీదికి ఎటు నుంచి దాడి వస్తారో అని చూడసాగారు. కాని ఎక్కడా శత్రువుల ఆచూకీ లేదు. జడలభూతం, మాంత్రికుడూ మొండిగోడ పక్కన కూర్చుని బాధతో మూలిగే మూలుగులు తప్ప, ఆ ప్రదేశాన మరెలాంటి శబ్దమూ లేదు.\nఇద్దరూ నిశ్శబ్దంగా నడుస్తూ పోయి ఒక గదిలో ప్రవేశించారు. అక్కడ బాగా బలిసి వున్న పందికొక్కులు నాలుగైదు, \"బౌక్! బౌక్!\" అని అరుస్తూ గదిలో అటు ఇటూ పరిగెత్తసాగినై. గద్ద ప్రమాణంలోవున్న గుడ్ల గూబ ఒకటిపైనుంచి కిందికి బాణంలా దూసుకువచ్చి, వాటిల్లో ఒకదాన్ని పట్టుకుని, అంత ఎత్తులోవున్న ఒక కిటికీ గుండా బైటికి ఎగిరిపోయింది.\nవాళ్ళిద్దరూ అంతకు ముందు తాము వచ్చిన గది ద్వారం కేసి నడిచి, అందులో\nఅడుగు పెట్టేంతలో, హఠాత్తుగా వాళ్ళ తలల మీద రెండు కర్రదెబ్బలు పడినై. ఆ దెబ్బలకు ఇద్దరి కళ్ళూ బైర్లుకమ్మి కిక్కురు మనకుండా ముందుకుపడిపోయారు. వెంటనే నలుగురు పూజారిణి భృత్యులు వెనక నుంచి, వాళ్ళ తలలు పరీక్షించి చూశారు. ఎక్కడా నెత్తురు బయటికి చిమ్మిన జాడ కనబడలేదు.\n“అదృష్టవంతులం! ఈ ఇద్దరు మానవ మాత్రుల తలలు పగిలినయ్యేమో అను కున్నాను. వీళ్ళు చస్తే, మహాశక్తి పూజారిణి చేతుల్లో మనం చచ్చేవాళ్ళం,\" అన్నాడొక భృత్యుడు.\n“చావకుండా దిమ్మ తిరిగి పడేందుకే గదా, దుడ్డుకర్రలకు మెత్తని గొంగళి పీలికలు చుట్టాం. ఇక, వీళ్ళ కాళ్ళూ, చేతులూ కట్టి భుజాన వేసుకోండి. పూజారిణి దగ్గరకు తీసుకుపోదాం,” అన్నాడు మరొక భృత్యుడు.\nవాళ్ళు, ఖడ్గజీవదత్తుల్ని భుజాన వేసు కుని, ఒక మంటపం మధ్య మెత్తని తివాసీలు పరిచిన ఉన్నతాసనం మీద కూర్చుని వున్న పూజారిణి దగ్గరకు తీసుకుపోయారు. తన భృత్యులు మోసుకువచ్చిన ఖడ్గజీవదత్తుల కేసి ఒకసారి ఓరకంటితో చూసి గతుక్కుమని, అంతలోనే కళ్ళింత చేసి, “అరెరె,మహాభూతా! వీళ్ళల్లో ఒకడు మంత్రవేత్తలా కనబడుతు న్నాడే!” అన్నది.\n“అయ్యేవుంటాడు, మహాశక్తి పూజారిణీ! వాడి చేతిలో మంత్రదండం కూడావున్నది. ఈ రెండవవాడి దగ్గర ఇంత పొడవాటి ఖడ్గం వున్నది,” అన్నాడొకభృత్యుడు.\n“అవేమయినై? ఎక్కడైనా పారేసి వచ్చారా?” అన్నది పూజారిణి.\n“వీళ్ళను ప్రాణాలకు తెగించి పట్టిన చోటనే వదిలివచ్చాం! \" అన్నాడొకభృత్యుడు.\n“పోయి తీసుకురండి, వెధవల్లారా!” అంటూ పూజారిణి కళ్ళెర్ర చేసింది.\nఇద్దరు భృత్యులు పరిగెత్తుకుపోయి దండాన్నీ, కత్తినీ తెచ్చి ఆమె ముందుంచారు. పూజారిణి శ్రద్ధగా వాటిని కొంచెం సేపు పరీ క్షించి, “ వీటిల్లో ప్రత్యేక శక్తులేమీ వున్నట్టు కనిపించడంలేదు. వీళ్ళను చీకటి గదిలో బంధించి, వీటిని పక్కనే పడవేసి రండి. తర వాత ఏంజరుగుతుందోచూద్దాం,” అన్నది.\nభృత్యులు అలాగే చేశారు.ఒకపావు గంట తరవాత, ఖడ్గజీవదత్తులకు స్పృహవచ్చింది. ముందుగా స్పృహ తెలిసిన జీవదత్తుడు, ఖడ్గ వర్మను తట్టిలేపాడు.\n“మననిలా ప్రాణాలతో వదలడంలో పూజారిణి ఎత్తుగడ ఏమైవుంటుంది?\" అని అడిగాడు ఖడ్గవర్మ. అంతలో గది బయట నుంచి సింహం గర్జించిన ధ్వని వినబడింది. ఖడ్గవర్మ ఎగిరి నిలబడి, “ ఈ చచ్చు వెధవలు మన మీద సింహాన్ని ప్రయోగించాలని చూస్తు న్నారా ఏం?” అంటూ నవ్వాడు.\n“అదీ ఒకందుకు మంచిదే! మనం ఆ సింహాన్ని వాళ్ళ మీదనే ప్రయోగించి, ఈ శిథిల భవన ప్రాంతాలను బీభత్సం చేద్దాం,” అంటూ జీవదత్తుడు దండంతో గది గోడను బలంగా ఒక పోటు పొడిచాడు. గోడలో కొంత భాగం పిడుగుదెబ్బ తిన్నట్టు పెద్ద శబ్దంతో విరిగి వెనక్కు పడిపోయింది. పక్క గదిలో వున్న సింహం బెదిరి చిన్నగా గర్జిస్తూ గోడ వారగా పోయి నిలబడింది.\n\"సింహరాజా! నీకు విముక్తి, ఆహారం దొరకబోతున్నవి!” అంటూ జీవదత్తుడు, ఖడ్గవర్మతోపాటు గది బయటకు వచ్చాడు.\nఆ మరుక్షణం పదీ పన్నెండు మంది పూజారిణి భృత్యులు, \"బందీలు పారిపో జూస్తున్నారు, పట్టుకోండి!” అని అరుస్తూ ముందుకు వచ్చారు. వెంటనే జీవదత్తుడు, సింహాన్ని సమీపించి, దాన్ని దండంతో పూజారిణి భృత్యుల కేసి, ఉసిగొల్పాడు. అది గర్జిస్తూపోయి వాళ్ళ మీద పడింది. కళ్ళు మూసి తెరిచేంతలో, వాళ్ళల్లో నలుగురైదు గురు దాని పంజాదెబ్బలకు బాగా గాయపడి నేలకొరిగారు. మరొకడు దాని నోటికి చిక్కి లబలబలాడుతున్నాడు. మిగిలిన అయిదా రుగురూ, పదీపన్నెండడుగుల శిథిలమైన గోడమీదికి ఎక్కి ప్రాణభయంతో వణికి పోసాగారు.\nజీవదత్తుడు తన చేతిలోని దండాన్ని సింహం కేసి గురిచేసి, \"సింహరాజా! ఈ పక్కనే భవనం కిందికి పోయే మెట్లున్నవి. ఆ దారిన పోయి ఈ శిథిలభవనాల్లోంచి బయట పడి, నది దాటి అరణ్యం చేరు!\" అంటూ సింహం కేసి రెండడుగులు వేసి, దాన్ని మెట్లున్నవైపుకు మళ్ళించేందుకు దండాన్ని ముందుకు చాచి ఝళిపించాడు.\nసింహం చెవులు దిబ్బిళ్ళు పడేట్టు పెద్దగా గర్జించి, జీవదత్తుడి కేసి దూకబోయింది. అది ముందు కాళ్ళెత్తి, నిలబడి కుప్పించి దూక బోయే సమయంలో, జీవదత్తుడు దాని పొట్ట కింద దండాన్ని ఆనించి బలంగా పక్కకు తోశాడు. ఆ ఊపుకు సింహం నేలమీద పడి దొర్లుకుంటూ పోయి మెట్లున్న గది ద్వారానికి అడ్డంగా పడి లేచి, మెట్ల దగ్గర నిలబడింది.\nమొండి గోడమీద కూర్చుని ఇదంతా చూస్తున్న పూజారిణి భృత్యులకు, జీవదత్తుడు\nసింహాన్ని ఎదుర్కున్న తీరు ఆశ్చర్యాన్నీ, అబ్బురపాటునూ కలిగించింది. వాళ్ళల్లో ఒకడు రెండు చేతులూ ఎత్తి జీవదత్తుడికి నమస్కరిస్తూ, “మహామాంత్రిక శిరోమణీ, నమస్కారం! మీ మంత్రశక్తి మామూలు మనుషులకు అలవడేదికాదు. ఈ మహాశక్తి పూజారిణిని హతం చేసి, తమరే ఈ శిథిల నగరాన్ని ఎందుకు ఏలకూడదు? అప్పుడు మేమంతా మీ శిష్యులమై, చిరకాలం మీకు సేవలు చేస్తూ హాయిగా బతుకుతామే!\" అన్నాడు.\nఆ వెంటనే అతడి తోటివాళ్ళు, “గురు ద్రోహం!” అని కేకలు పెడుతూ వాడి మీద కలియబడ్డారు.మొండిగోడ మీద కుస్తీ పట్లు ప్రారంభమయినై. ఆ రద్దీలో గోడ మీద కాలి పట్లు తప్పి ఇద్దరు భృత్యులు దభీమంటూ కిందపడ్డారు. మెట్లు దిగబోతున్న సింహం అదురుకుని తల తిప్పి చూసి, చిన్నగా గర్జిస్తూ వాళ్ళకేసి రాబోయింది.\nజీవదత్తుడు దండాన్ని పైకెత్తి సింహాన్ని అదిలిస్తూ, “ఇకమెట్లు దిగి నీ దారిననువ్వుపో. పూజారిణి శిష్యుల కొట్లాటలో తలదూర్చి చిక్కుల పాలవ్వకు!\" అన్నాడు.\nసింహం చిన్నగా గుర్రుమంటూ తిరిగి తిరిగి చూస్తూ, మెట్లున్న గది ద్వారం దాటి పోయింది.\nఅప్పటివరకూ జరుగుతన్నదంతామౌనంగా చూస్తూన్న ఖడ్గవర్మ, \"జీవా! ఇక మనం మాత్రం ఇక్కడెందుకు? పూజారిణి శిష్యులు శిగపట్లు పట్టుకుని కిందా మీదా పడు తున్నారు. ఇప్పుడు మనను అడ్డగించే వాళ్ళె వరూలేరు. ఈ దిక్కుమాలిన శిథిల భవ\nనాలను వదిలి, తిరిగి అరణ్యం చేరుదాం,” అన్నాడు.\n“అలాగే చేద్దాం! మనం కూడా సింహం వెళ్ళిన దారినే పోయి, మనం ఇక్కడికి వచ్చిన గుహద్వారాన్ని చేరగలమేమో ప్రయత్నించి చూద్దాం,” అంటూ జీవదత్తుడు బయలు దేరాడు.\nఅయితే అతడూ, జీవదత్తుడూ బంధవి ముక్తులు కావడం,సింహం పెద్దగా గర్జిస్తూ పూజారిణి భృత్యుల్లో కొందరిని గాయపరచడం అంతా, బతికి బయటపడి పారిపోయిన ఒక భృత్యుడి ద్వారా పూజారిణికి తెలిసింది.\nఆ వార్త వింటూనే పూజారిణి చేతిలోని శూలాన్ని పైకెత్తి, \"మహాభూతా! ఇదేమి చిత్రం. ముసలి పూజారి అంతవాణ్ణి, నా మంత్రబలంతో ఓడించి చీకటి కొట్లో బంధిం చానే! అటువంటి నా మీదికే ఇద్దరు మానవ\nమాత్రులు దండెత్తి రావడమా?నారాజ్యం లోనే జొరబడి, నా శిష్యుణ్ణి కొట్టి గాయపరచి, నా అంతదాన్నే అవమానించడమా? ఇది సహించను! ఒరే, శిష్యాధముల్లారా! తక్షణం పోయి,ఆ ఇద్దరు మానవపురుగుల్ని పట్టి తెండి,\" అన్నది.\nఖడ్గజీవదత్తులు సింహాన్నీ, మాంత్రికుణ్ణి, జడలభూతాన్నీ పెట్టిన బాధలు చూసిన శిష్యుల్లో ఇద్దరు, గడగడలాడిపోతూ, “మహా శక్తి పూజారిణీ! ఆ మానవులిద్దరూ మహా సత్వుల్లాగా, గొప్ప మంత్రవేత్తల్లాగా కనబడు తున్నారు. వాళ్ళు మన ఆస్థాన మాంత్రికుణ్ణి, జడలభూతాన్నీ...”\nభృత్యులు మాట ముగించే లోపలే, పూజా రిణి వాళ్ళల్లో ఒకణ్ణి శూలంతో వెన్ను మీద పొడిచి, \" నోరుముయ్యండి. పారుబోతు వెధవల్లారా! వాళ్ళిద్దర్నీ ఇప్పుడే పట్టి మహా\nభూతానికి బలిచేయబోతున్నాను.ముందుండి దారి తీయండి,” అన్నది పళ్ళు కొరుకుతూ.\nభృత్యులు ప్రాణం బితుకు బితుకు మంటూండగా ముందు బయలుదేరారు. వాళ్ళందరికన్నా కొంచెం ముందు మాంత్రి కుడూ, వాడి జడలభూతం నడవసాగారు.\nఈ లోపల, ఖడ్గజీవదత్తులు, శిథిల భవ నాల్లోని మరొక ప్రాంతం చేరి, తిరిగి అరణ్యం చేరేందుకు ఏదైనా మార్గం కనబడుతుందా అని చూడసాగారు. వాళ్ళు సొరంగ మార్గాన వచ్చిన దారి మాత్రం కనుక్కోలేకపోయారు.\n“జీవా! మనం పూజారిణి మూకనుంచి చాలా దూరం వచ్చినట్టుంది. సింహం ఏమై నట్టు? అది అరణ్యం చేరినట్టేనా?” అన్నాడు ఖడ్గవర్మ.\n“అదీ మనలాగే ఇక్కడ చిక్కుపడి నట్టుంది. మధ్య మధ్య దాని గర్జనలు విన బడడం లేదా, నీకు?\" అంటూ జీవదత్తుడు, ఒక శిథిలభవనంలోని, ఒక గది లోపలికి అడుగు పెట్టి, \"అమ్మ, దుర్మార్గులు! దారే పోయే వర్తకుల్నీ, ప్రయాణికుల్నీ దోచి, ఎన్ని ధాన్యం బస్తాలు ఈ గదిలో దాచారో చూడు!\" అన్నాడు.\nఆ గదిలో ఎత్తుగా పేర్చిన ధాన్యం బస్తా లున్నవి. వాటిల్లో కొన్ని కుట్లు పగిలి వడ్లూ, గోధుమలూ, జొన్నలూ కిందికి జారి పోగు లుగా పడివున్నవి.\nఖడ్గవర్మ ఆశ్చర్యపోయి, “జడలభూతాన్ని ముందు ప్రయోగించి జనాన్ని భయపెట్టి, మాంత్రికుడూ, ఇతర పూజారిణి భృత్యులూ, తమకవసరం అయిన తినుబండారాలు దోచు కుంటున్నారన్నమాట!\" అన్నాడు.\n“ఈ ధాన్యంలో ఒక్క గింజ కూడా పూజా రిణి గుంపు నోటికి అందకుండా చేస్తే, ఎలా వుంటుందంటావు? అప్పుడు కడుపుకాలి, బతుకు తెరువుకోసం వాళ్ళు, ఈ శిథిల భవనాలు వదిలి బయటికి రావచ్చు!\" అన్నాడు జీవదత్తుడు.\n“మనిద్దరికీ ఒకే ఆలోచన కలిగిందే!” అంటూ ఖడ్గవర్మ నవ్వి, దుస్తుల్లోనుంచి చెకుముకి రాయి తీసి కొట్టి దూది ముట్టు కునేలా చేశాడు. తర్వాత అది కాస్త మంట కాగానే, ధాన్యంబస్తాలలో ఒకదానికి అంటిం చాడు.\nఖడ్గజీవదత్తులు గది ముందు నిలబడి, క్రమంగా మంట పెద్దదై ధాన్యం బస్తాలు ఒకటొకటిగా అంటుకోవడం చూడసాగారు. నాలుగైదు నిమిషాల్లో గదిలో పెద్ద మంట లేచింది. ధాన్యం కాలి కొంత పేలాలుగా మారి గాలికి లేచి గడపవరకూ వచ్చిపడసాగినై.\nధాన్యం బస్తాలు కాలుతున్న గది పక్కనే వున్న మరొక గదిలో నుంచి, ఏదో మానవ కంఠం పెద్దగా ఆర్తనాదాలు చేయడం విని పించింది.\n“ఖడ్గా! ఈ పక్క గది తలుపులు మూసి వున్నవి! వినబడుతున్నదా, లోపలినుంచి ఎవరోకేకలు పెడుతున్నారు!” అంటూ జీవ దత్తుడు గదిని సమీపించి, తలుపులను బలంగా నెట్టి చూశాడు.\nఖడ్గవర్మ అతడి దగ్గరకు పోయి నవ్వుతూ, “ప్రాణ రక్షణ చేయాలన్న ఆదుర్దాలో నువ్వు, తలుపులకు బయట వేసివున్న తాళాన్ని కూడా చూడలేదు. నీ మంత్ర దండంతో ముందు తాళాన్ని పగలగొట్టు,” అన్నాడు.\nఆ వెంటనే జీవదత్తుడు దండం ఎత్తి తాళం మీద బలంగా కొట్టాడు. తాళం విరిగి కింద పడింది. గొళ్ళాన్ని పక్కకు లాగి తలుపులను వెనక్కు నెట్టాడు ఖడ్గవర్మ.\nగదిలో అంతగా చీకటిలేదు.గోడపైన అంత ఎత్తులో వున్న ఒక చిన్న కిటికీ నుంచి లోప లికి వెలుగు వస్తున్నది. ఆ వెలుగులో వాళ్ళకు గోడలో కొట్టివున్న ఇనపమేకులకు, గొలుసు లతో కట్టబడిన వృద్ధుడొకడు కనిపించాడు. అతడు ఆజానుబాహువు; బాగా బక్క చిక్కి వున్నాడు. పొడవాటి తెల్లగడ్డం గాలికి రెపరెప లాడుతున్నది. –(ఇంకావుంది)",
            "book_page_end": 21
        },
        {
            "title": "భారత సంస్కృతి-చరిత్ర- 15 (మాటతప్పని మహనీయుడు!)",
            "book_page_start": 22,
            "pdf_page_start": 22,
            "pdf_page_end": 25,
            "author": "విశ్వావసు",
            "genre": "చారిత్రక కథ / నీతి కథ",
            "moral": "సత్యవ్రతానికి కట్టుబడి ఉండడం, ఇచ్చిన మాట నిలబెట్టుకోవడం అత్యంత కష్టమైన పరీక్షలలో కూడా మానవుడికి ఉన్నతమైన శక్తిని, విజయాన్ని ఇస్తుంది.",
            "keywords": [
                "సత్యహరిశ్చంద్రుడు",
                "విశ్వామిత్రుడు",
                "సత్యవ్రతం",
                "రాజసూయయాగం",
                "కష్టాలు"
            ],
            "characters": [
                "హరిశ్చంద్రుడు",
                "చంద్రమతి",
                "లోహితాస్యుడు",
                "విశ్వామిత్రుడు",
                "వసిష్ఠుడు",
                "వీరబాహు (యమ ధర్మరాజు)",
                "దేవనాధుడు"
            ],
            "locations": [
                "అయోధ్య",
                "కాశీనగరం",
                "శ్మశానం"
            ],
            "content": "ఆదివారం సాయంకాలంకావడంతో దేవనాధుడు పిల్లలను వెంటబెట్టుకుని సమీపంలోని ఉద్యాన వనానికి వెళ్ళాడు. ఆయన చెప్పే కథ వినడానికి పెద్దమర్రిచెట్టు కిందపచ్చని గరికనేలపై అందరూ కూర్చున్నారు.\n\"ఇలాంటి అందమైన ప్రశాంత వాతావరణం లోనే పూర్వకాలంలో కథలు చెప్పుకునేవాళ్ళు. ప్రాచీన కాలానికి చెందిన గొప్పవారిని గురించి తెలుసుకోవడం ద్వారా గత కాలానికీ, వర్తమాన కాలానికీ మధ్య ఒక వారథిని నిర్మించుకుంటు న్నాము.అయితే ఇక్కడ ఒక విషయం గుర్తుంచు కోవాలి. చెప్పుకునే కథలు ప్రాచీనమైనవేతప్ప, అవి చాటేసత్యాలు, బోధించే విలువలు మాత్రం నిత్యనూతనమైనవి. మీకు త్రిశంకు గురించి తెలుసుకదా? ఇప్పుడు ఆయన కుమారుడు హరిశ్చంద్రుడి గురించి తెలుసుకుందాం. ఆయన జీవితంలో అడుగడుగునా పరీక్షలే. ఆయన జీవి తమే ఒక పెద్ద పరీక్షగా సాగింది. అన్ని పరీక్షల లోనూనెగ్గి మాటతప్పని మహనీయుడుగా జాతి చరిత్రలో నిలిచిపోయాడు. అందుకే ఆయన్ను సత్యహరిశ్చంద్రుడు అని అంటారు. ఈ కథ లోనూ విశ్వామిత్రుడికి కీలకపాత్ర ఉన్నది. త్రిశంకు విషయంలో ఎంతో కరుణతో నడుచు కున్న విశ్వామిత్రుడు, హరిశ్చంద్రుడి విష యంలో చాలాకర్కశంగా ప్రవర్తించాడు,”అంటూ దేవనాధుడు ఇలా చెప్పసాగాడు:\n“దేవసభకు వచ్చిన హరిశ్చంద్రుడి పురోహితు డైన వసిష్ఠుడి పట్ల ఇంద్రాది దేవతలు అమిత గౌరవాదరాలుకనబరచారు.భూలోకంలో అయో ధ్యను పాలించేరాజు హరిశ్చంద్రుడు అపూర్వ మైన రాజసూయయాగం చేశాడు. ఆడినమాట తప్పని మహనీయులే అలాంటి ప్రత్యేకమైన యాగం చేయగలరు. ఆయన చేత అలాంటి విశిష్టయాగం చేయించాడు గనకే, వసిష్ఠుడికి దేవలోకంలో అంతటి గౌరవాదరాలు లభించాయి. దానిని చూసిన విశ్వామిత్రుడికి ఈర్ష్యతో కోపం వచ్చింది. \"హరిశ్చంద్రుడు ఆడి తప్పని గొప్ప వాడా? ఎలా ఆడి తప్పడో నేను చూస్తాను.\nఅతని చేత ఎలాగైనా అబద్ధం చెప్పించి వసిష్ఠుడి గౌరవాన్ని మంట గలుపుతాను,” అంటూ పట్టరాని కోపావేశంతో భూలోకానికి వచ్చాడు.\nవిశ్వామిత్రుడు ఒక రాక్షసుణ్ణి తన మాయా శక్తితో అడవిపందిగా మార్చాడు. హరిశ్చంద్రుడి ఉద్యానవనాన్ని నాశపరచమని దానిని ఆజ్ఞాపిం చాడు. అది రాజోద్యానంలో జొరబడి నానా బీభత్సం సృష్టించింది. కాపలాభటులుగాని, సైనికులుగాని దానిని తరమడమో, చంప డమో, బంధించడమో చేయలేకపోయారు. రాజుతో మొరపెట్టుకున్నారు. రాజు విల్లం బులు అందుకుని గుర్రంమీద బయలుదేరి దానివెంట పడ్డాడు. అది ఒకచోట కనిపిస్తూ, మరొక చోట దాక్కుంటూ; ఉన్నట్టుండి రాజుపై ఉరుకుతూ, మరుక్షణమే వెనకవైపు కనిపిస్తూ అడవిలో చాలాదూరం వెళ్ళింది. రాజుకు ఇది ఎంతో ఆశ్చర్యం కలిగించింది. కాని దానిని వెంబడించి వెళ్ళాడు. ఆఖరికి అది కనిపించ కుండా పోయింది.\nరాజు అలిసిపోయి దాపులనున్న నదిలో దాహం తీర్చుకుని ఒక బండమీద విశ్రాంతి కోసం కూర్చున్నాడు.అప్పుడక్కడికి ఒకవృద్ధబ్రాహ్మ ణుడువచ్చి, రాజుకు నమస్కరించి ఎంతో కరు ణతో మానవ ధర్మాల గురించి మాట్లాడాడు. నిర్జనారణ్యంలో ఇలాంటి ధర్మాత్ముడా అని ఎంతగానో ఆశ్చర్యపోయిన రాజు వృద్ధుడి పుట్టు పూర్వోత్తరాలనూ, క్షేమాన్నీ అడిగాడు.\nఆయనకు లేక లేక ఒక కొడుకు పుట్టాడనీ, అతడిప్పుడు యుక్తవయస్కుడైనప్పటికీ చాలి నంతధనంలేక పెళ్ళి చేయలేకపోతున్నాననీ బ్రాహ్మణుడు మొరపెట్టుకున్నాడు.\nరాజధానికి వస్తే కోరినంత ధనం ఇస్తానని రాజు బ్రాహ్మణుడికి మాటఇచ్చి రాజధానికి బయలుదేరాడు.\nమరునాడే బ్రాహ్మణుడు రాజప్రాసాదానికి వచ్చి, రాజును సందర్శించి, ఇచ్చినమాట ప్రకారం తనకు రాజ్యాన్నీ, రాజభవనంతో సహా సకల సంపదలనూ దానంగా ఇవ్వమని కోరాడు. రాజు ఆగ్రహంతో తిరస్కరించగలడని బ్రాహ్మ ణుడు ఆశించాడుగాని, రాజు ఏమాత్రం చలించకుండా ప్రశాంత చిత్తంతో బ్రాహ్మణు డికి సర్వస్వాన్నీ ధారపోశాడు.హరిశ్చంద్రుడి నోటఎలాగైనా అబద్ధం పలికించాలన్న పంతంతో బ్రాహ్మణుడిరూపంలో వచ్చిన విశ్వామిత్రుడు, \"రాజా! అన్నమాట నిలుపుకున్నావు. పరమ సంతోషం. అయినా, దానం ఇచ్చిన తరవాత దాత దక్షిణ ఇచ్చుకోవాలన్న ధర్మం మరిచావా? ఏదీ నా దక్షిణ?” అన్నాడు.\nసర్వం బ్రాహ్మణుడికి సమర్పించి వట్టి చేతులతో నిలబడ్డ రాజుకు ఒక్క క్షణం ఏం చేయాలో తోచలేదు.కొంతసేపు మౌనం వహించి, “నీఇష్టానుసారమే కావలసిన దక్షిణ చెల్లిస్తాను. కొంత గడువు కావాలి,” అని చెప్పి భార్య చంద్ర మతినీ,కొడుకు లోహితాస్యుణ్ణి వెంటబెట్టుకుని కట్టుబట్టలతో కాశీకి బయలుదేరాడు.\nవాళ్ళు కాశీనగరాన్ని చేరీచేరక ముందే బ్రాహ్మణుడు వాళ్ళముందు ప్రత్యక్షమై, \"ఏదీ నాకు చెందవలసిన దక్షిణ!\" అంటూ వెంట బడ్డాడు. నానా మాటలతో హింసించ సాగాడు. సకాలంలో చెల్లించకపోతే శపిస్తానని బెదిరిం చాడు. ఒక్క మాట లేదని చెప్పు- వెళ్ళిపోతాను, అంటూ ఆశ చూపాడు; హెచ్చరించాడు. భర్త అనుభవిస్తూన్న వేదనను చూసి భరించలేక తనను ఎవరికైనా విక్రయించి ఆ సొమ్మును బ్రాహ్మణుడికి ఇవ్వమని చంద్రమతి భర్తకు సూచించింది.హరిశ్చంద్రుడికి మరొక మార్గం కనిపించక ఆమె చెప్పినట్టే చేశాడు.\nభార్యాబిడ్డలను అమ్మగావచ్చిన సొమ్ముతోనూ బ్రాహ్మణుడి బెడద తీరలేదు. హరిశ్చంద్రుడు, “సేవకావృత్తికి నేను సిద్ధం. నన్నెవరైనా కొను క్క్కోండి!”అని గట్టిగా అరుస్తూ వారణాసీపురవీధు లలో తిరిగాడు. ఆఖరికి గంగాతీరంలోని శ్మశాన వాటికకు కాపలాకాచే వీరబాహు, ఆయనకు కొంత సొమ్మిచ్చి కొనుక్కున్నాడు. ఆ సొమ్ముతో బ్రాహ్మణుడడిగిన దక్షిణ తీరిపోయింది.\nశ్మశానానికి వచ్చిన శవాలకు సుంకం వసూలు చేస్తూ, శవదహనాలు చేయిస్తూ, వసూలయిన మొత్తాన్ని యజమానికి అప్పగిస్తూ హరిశ్చం ద్రుడు కాటికాపరిగా కాలంగడపసాగాడు.\nచంద్రమతిని సేవకురాలిగా కొనుక్కుని వెళ్ళిన కాలకౌశికుడనే బ్రాహ్మడు, ఆమెకు చేయలేని ఇంటిపనులన్నిటినీ పురమాయిస్తూ రకరకాలుగా హింసించసాగాడు. చంద్రమతి ఇన్ని బాధలు అనుభవిస్తున్నప్పటికీ, తన భర్త మాట నిలుపుకోవడానికి సాయపడ్డాను కదా అన్న తృప్తితో ఓర్పుగా కాలంగడపసాగింది.\nఒకనాడు లోహితాస్యుడు దర్భలు సేకరించ డానికి వెళ్ళి, పాముకాటుకు గురై మరణిం చాడు. వెంటనే వెళ్ళి బిడ్డను చూడడానికి కూడా కాలకౌశికుడు చంద్రమతిని అనుమతించలేదు. ఇంటి పనులన్నీ పూర్తి చేసి పొద్దు గూకాక ఆమె బిడ్డ దగ్గరికి వెళ్ళింది.\nశరీరమంతా విషపూరితమైపోయి,ప్రాణం లేకుండా పడివున్న బిడ్డను చూసి హృదయ విదారకంగా విలపించింది. బిడ్డను భుజాలపై కెత్తుకుని శ్మశానంకేసి నడిచింది.చుట్టూ గాడాంధ కారం. అప్పుడప్పుడు భీతి కొలిపే మెరుపులు. ఆఖరికి ఆమె శ్మశానం చేరాక బిడ్డ దహన సంస్కా రానికి సుంకం చెల్లించమని కాటికాపరి పట్టు\nపట్టాడు. తన దగ్గర చిల్లిగవ్వ లేదని ఆమె ఎంత బతిమాలినా అతడు ఒప్పుకోలేదు. ఆ కాటి కాపరి మరెవ్వరోకాదు.ఆమెభర్త హరిశ్చంద్రుడు! అది గ్రహించాక ఆమె దిగ్భ్రాంతితో మూర్ఛ పోయింది. తెప్పరిల్లాక ఒకరినొకరు గుర్తిం చారు. తమ బిడ్డతో పాటు ప్రాణత్యాగం చేయా లని భార్యాభర్తలు నిర్ణయించుకున్నారు. చితి పేర్చి, బిడ్డ భౌతిక కాయాన్ని చితిపై పెట్టి, నిప్పు రగిలించి, భార్యాభర్తలు చితిమంటలలోకి ఉరకబోయే సమయంలో పిడుగుపాటులాంటి శబ్దంతో కళ్ళుమిరమిట్లు గొలిపే వెలుగు వెలి గింది.\nమరుక్షణమే వాళ్ళ ఎదుట లోహితాస్యుడు సజీవుడై లేచి నిలబడి నవ్వుతూ కనిపించాడు. అతనిపై పూలవాన కురిసింది.\nఇంద్రాది దేవతలతో విశ్వామిత్రుడు అక్క డికి వచ్చి, “హరిశ్చంద్రా! నువ్వు నిజంగానే సత్యవంతుడవు. నీ సత్యవ్రతాన్ని పరీక్షించ డానికే దేవతలతో కలిసి ఈ నాటకం ఆడాను. నిన్ను కాటికాపరిగా నియమించడానికి యమ ధర్మరాజే వీరబాహుగా శ్మశాన వాటికకు వచ్చాడు. వసిష్ఠుడు నిన్ను పొగడడంలో తప్పేమీలేదు. నీ సంకల్పం అనన్య సామాన్యం! నీ చరితం ముల్లోకాలకూ ఆదర్శప్రాయం! నీ రాజ్యాన్ని నువ్వే ఏలుకో!\" అంటూ వాళ్ళను అయోధ్యకు చేర్చాడు.\nదేవతలందరూ హరిశ్చంద్రుడి సత్యదీక్షను కీర్తించారు.\n“ఇచ్చిన మాట నిలబెట్టుకోవాలంటే మనిషి ఎన్నెన్ని కష్టనష్టాలనూ, కడగండ్లనూ ఎదుర్కో వలసి వస్తుందో హరిశ్చంద్రుడి కథ మనకు తెలియజేస్తుంది. అంతేకాదు; అలాంటి శక్తి సామర్థ్యాలు మనిషికి ఉన్నాయి అనికూడా ఇది నిరూపిస్తోంది. హరిశ్చంద్రుడి కథను తర తరా లుగా చెప్పుకుంటూ ఉన్నారు. ఎందరి హృద యాలనో కదిలించి, కంటతడి పెట్టించిందీ కథ. మరెందరి జీవితాలనో బాగుపరిచిందీ మహో జ్వల వృత్తాంతం! కాలే కొద్దీ బంగారం మరింత కాంతితో జ్వలించే విధంగా జీవితంలో ఎదు రయ్యే కష్టనష్టాలు, బాధలు మనిషిని నిగ్గు తేలుస్తాయని ఈ కథ సూచిస్తుంది!” అన్నాడు దేవనాధుడు. –(ఇంకావుంది)",
            "book_page_end": 25
        },
        {
            "title": "ఈ నెలలో జన్మించిన ప్రముఖులు (మహారాజా స్వాతి తిరునాళ్)",
            "book_page_start": 26,
            "pdf_page_start": 26,
            "pdf_page_end": 26,
            "author": "చందమామ బృందం",
            "genre": "జీవిత చరిత్ర / వ్యాసం",
            "moral": "భారతీయ సంగీతానికి ఆయన చేసిన సేవ అనల్పం; అనుపమానం.",
            "keywords": [
                "స్వాతి తిరునాళ్",
                "సంగీతం",
                "వాగ్గేయకారుడు",
                "కేరళ",
                "పరిపాలన"
            ],
            "characters": [
                "మహారాజా స్వాతి తిరునాళ్"
            ],
            "locations": [
                "తిరువాన్కూరు",
                "కేరళ",
                "తిరువనంతపురం"
            ],
            "content": "సుప్రసిద్ధ గాయని ఎం.ఎస్.సుబ్బలక్ష్మి మృదు మధురంగా ఆలపించిన 'భావయామి రఘు రామం' అనే కీర్తన ఈనాటికీ శాస్త్రీయ సంగీతాభి మానులను ఎంతగానో అలరిస్తున్నది. గంభీర భావంతో నిండిన ఆ మధుర గీతాన్ని రచించిన వారెవరో తెలుసా? సుప్రసిద్ధ వాగ్గేయకారుడు మహారాజా స్వాతి తిరునాళ్.\nకేరళలోని తిరువాన్కూరు సంస్థానం రాజ కుటుంబానికి చెందిన స్వాతి తిరునాళ్ 1813 ఏప్రిల్ 16వ తేదీ తిరువనంతపురంలో జన్మించాడు. తిరువాన్కూరు మహారాజాకు మగ సంతానం లేకపోవడంతో ఆయనకు వారసులు లేరనే విచారం పట్టుకున్నది. ఆయన సోదరి గర్భిణిగా ఉన్న ప్పుడు, ఆమెకు పుట్టబోయే బిడ్డే తన వారసుడని మహారాజా ప్రకటించాడు. ఆ బిడ్డే స్వాతి తిరునాళ్. గర్భంలో ఉన్నప్పుడే రాజుగా ప్రకటించడంవల్ల ఆయన్ను ‘గర్భ శ్రీమాన్ అని కూడా పిలిచేవారు. వంశ పారంపర్యంగా వచ్చే ‘కులశేఖర' బిరుదం కూడా ఆయనకు ఉన్నది. అయితే, ఆయన జన్మించింది స్వాతి నక్షత్రంలో కాబట్టి 'స్వాతి తిరునాళ్' నామం తోనే ప్రసిద్ధుడయ్యాడు.\nఆయన 17 యేట 1829 ఏప్రిల్ 21వ తేదీ మహారాజాగా పట్టాభిషిక్తుడయ్యాడు. వివేకి గానూ, సమర్థవంతుడైన పరిపాలనాదక్షుడుగానూ ఆయన పేరుగాంచాడు. భారతదేశంలోనే మొట్ట మొదటి ‘అబ్సర్వేటరీ’ని, ప్రజాగ్రంథాలయాన్ని నిర్మింపజేశాడు. మునసబు కోర్టులు ఏర్పాటు చేశాడు. రెవిన్యూ సర్వేలను, జనాభాలెక్కల సేక రణను ప్రవేశపెట్టాడు. అల్లోపతీ ఔషధాలనూ, పాఠశాలలలో ఇంగ్లీషు విద్యాబోధననూ ప్రోత్స హించాడు.సంగీత సాహిత్యాలు, కళలు, తత్వశాస్త్రం అంటే ఆయనకు ఎంతో మక్కువ. గొప్ప కళాపోష కుడుగా పేరుగాంచాడు.\nఆయనలోని కళాభిమానం, ఆయనకు కొన్ని కష్టాలు కూడా తెచ్చిపెట్టింది. సంస్థానంలో 'బ్రిటిష్ రెసిడెంట్'గా వున్న జనరల్ కుల్లెన్ కళాపోషణకు స్వాతి తిరునాళ్ చేస్తూన్న ఖర్చును నిరాకరించాడు. సంస్థాన పరిపాలనా వ్యవహారాలలో రోజురోజుకూ అతడి జోక్యం ఎక్కువయింది. స్వాతి తిరునాళ్ సాధ్యమైనంతవరకు అతన్ని దూరంగా ఉంచాడు. పరిస్థితి చేయిదాటి పోగానే పాలనా వ్యవహారాల నుంచి పక్కకు తప్పుకుని తన సమయాన్నంతా సంగీత సాహిత్యాలకూ, మత సంబంధమైన విష యాలకూ వినియోగించాడు.\n1846 డిసెంబర్ 25వ తేదీ ఆయన కీర్తి శేషుడయ్యాడు.\nసంస్కృతం, మలయాళం, హిందూస్థానీ, తెలుగు, కన్నడ భాషలలో దాదాపు నాలుగు వందల భక్తి కీర్తనలను ఆయన రచించాడు.\nరాజకుటుంబానికి చెందిన ఈ వాగ్గేయ కారుడు జీవించింది స్వల్పకాలమే అయినా, భారతీయ సంగీతానికి ఆయన చేసిన సేవ అనల్పం; అనుపమానం. ఆయన రచించిన సుమధుర గీతాలు తరతరాల సంగీతాభిమానులను అల రిస్తూనే ఉంటాయి!",
            "book_page_end": 26
        },
        {
            "title": "20–వ శతాబ్దంలో భారత దేశం",
            "book_page_start": 27,
            "pdf_page_start": 27,
            "pdf_page_end": 42,
            "author": "చందమామ బృందం",
            "genre": "చారిత్రక వ్యాసం",
            "moral": "ప్రపంచంలో ప్రజాస్వామ్యాన్ని, స్వాతంత్ర్యాన్ని, శాంతిని సాధించడానికి నిరంతర కృషి, రాజకీయ సంక్షోభాలు, యుద్ధాలు, అంతర్జాతీయ ఒప్పందాలు అవసరమయ్యాయి.",
            "keywords": [
                "ప్రజాస్వామ్యం",
                "అత్యవసర పరిస్థితి",
                "రాజీవ్ గాంధీ",
                "పంజాబ్ సంక్షోభం",
                "అణ్వాయుధ పరీక్షలు"
            ],
            "characters": [
                "మొరార్జీ దేశాయ్",
                "ఇందిరా గాంధీ",
                "రాజీవ్ గాంధీ",
                "అటల్ బిహారీ వాజ్పేయి",
                "బిల్ క్లింటన్",
                "వ్లాడిమీర్ పుతిన్",
                "కె.ఆర్. నారాయణన్"
            ],
            "locations": [
                "భారతదేశం",
                "పంజాబ్",
                "శ్రీలంక",
                "కార్గిల్",
                "పోఖ్రాన్"
            ],
            "content": "అభ్యుదయ పథంలో అతిపెద్ద ప్రజాస్వామ్యం\n1977 2000\n1975లో విధించబడిన అత్యవసర పరి స్థితి 1977 ఫిబ్రవరి - మార్నెలలలో జరి గిన ఎన్నికలలో తీవ్ర ప్రభావాన్ని చూపింది. 30 సంవత్సరాలపాటు నిరంతరాయంగా సాగిన కాంగ్రెస్ పాలన అంతమయింది.\nకాంగ్రెసేతర ప్రభుత్వం అధికారం చేపట్టింది.\nకాంగ్రెస్ (ఒ), భార తీయ లోక్ దళ్, జనసంఘ్, సోష లిస్టు పార్టీలు జనతాపార్టీపేరుతో ఒకటయ్యాయి. మొరార్జీ దేశాయ్ ఆ పార్టీ అధ్యక్షుడ య్యాడు. మాజీ మంత్రి జగజ్జీవన్ రామ్ కాంగ్రెస్ పార్టీకి రాజీనామా చేసి డెమొక్రటిక్ కాంగ్రెస్ అనే కొత్త పార్టీ స్థాపించాడు. జనతాపార్టీతో ఒక అవగాహనకు వచ్చాడు. ఫిబ్రవరి 16- మార్చ్ 10వ తేదీ మధ్య జరిగిన ఎన్నిక లలో జనతాపార్టీ దాని మిత్రపక్షాలు మెజా\nరిటీ సాధించాయి. ఇందిరాగాంధీ రాయ్ బేరీలో ఓడిపోయింది. మార్చ్ 2 1వ తేదీ అత్యవసర పరిస్థితి ఉపసంహరించుకో బడింది. మార్చ్ 2 4 వ తేదీ మొరార్జీ దేశాయ్ ప్రధానమంత్రి పదవీ బాధ్యతలు స్వీకరిం చాడు.\nకాంగ్రెస్ వ్యతిరేక పవనాలు పది రాష్ట్రాల లోనూ, రెండు కేంద్రపాలిత ప్రాంతాలలోనూ స్పష్టంగా కనిపించాయి.\nజూన్ 2 1 వ తేదీ నీలం సంజీవరెడ్డి ఆరవ భారత రాష్ట్రపతి అయ్యాడు.\nపలువురు యువ కాంగ్రెస్ సభ్యులు పార్టీనుంచి వైదొలగడంతో, ఇందిరాగాంధీ కాంగ్రెస్ కార్యవర్గ కమిటీకి రాజీ నామా చేయవలసి వచ్చింది. 1978లో త్రిపుర, అరుణాచల ప్రదేశ్, మేఘాలయ, మహారాష్ట్ర రాష్ట్రాలలో కాంగ్రెసేతర ప్రభు త్వాలు ఏర్పడ్డాయి.\nప్రథమ సంకీర్ణ మంత్రిమండలి\n1979 జూలై 1 1వ తేదీ మొరార్జీ దేశాయ్ మంత్రి వర్గానికి వ్యతిరేకంగా ప్రతిపక్షాలు అవిశ్వాస తీర్మానాన్ని ప్రవేశ పెట్టాయి. ఆయన జూలై 15వ తేదీ రాజీ నామా చేశాడు. ఉప ప్రధాని చరణ్సంగ్ జనతా పార్టీని వదిలి, జనతా (సెక్యులర్) వర్గానికి నాయకుడ య్యాడు. జూలై 2 8 వ తేదీ భారతదేశంలో ప్రథమ సంకీర్ణ మంత్రి మండలిని ఆయన ఏర్పాటు చేశాడు. అయితే, అది అట్టే కాలం నిలబడలేదు. ఆగస్టు 20వ తేదీ చరణ్ సింగ్ రాజీనామా చేశాడు. ఆ తరవాత రాష్ట్రపతి లోక్ సభను రద్దు చేశాడు.\n1980 జనవరి 2 - 6 మధ్య జరిగిన లోక్సభ ఎన్నికలలో అధిక మెజారిటీతో ఇందిరాగాంధీ మళ్ళీ అధికారం చేపట్టారు. మొత్తం 524 స్థానాలలో కాంగ్రెస్ (ఐ) 3 5 3 స్థానాలను గెలుచుకున్నది. జనవరి 14వ తేదీ ఇందిరాగాంధీ మళ్ళీ ప్రధాన మంత్రి అయ్యారు. కర్నాటక, గోవా,అరుణా చల ప్రదేశ్, హిమాచల ప్రదేశ్ రాష్ట్రాలలో మళ్ళీ కాంగ్రెస్ అధికారంలోకి వచ్చింది. పాండిచ్చేరి, మణిపూర్, హర్యానా, నాగా\nల్యాండ్లలో అధికారం కోసం ఇతర పార్టీలతో చేతులు కలిపింది.మే నెలలో జరిగిన ఎన్నిక ళలో కాంగ్రెస్ పార్టీ గుజరాత్, రాజస్థాన్, మధ్య ప్రదేశ్, ఒరిస్సా, ఉత్తర ప్రదేశ్ లలో మూడింట రెండువంతుల మెజారిటీనీ, మహారాష్ట్ర, పంజాబు రాష్ట్రా లలో సింపులెమెజారిటీనీ సాధించింది.\nఅదే సమయంలోఏప్రిల్ 6వ తేదీ భార తీయ జనతాపార్టీ ఏర్పడింది. అటల్ బిహారీ వాజ్పేయి ఆ పార్టీ అధ్యక్షుడయ్యాడు.\n198 2 జనవరి 9వ తేదీ ఎస్.జెడ్. ఖాసిం నాయకత్వంలో 21 మంది శాస్త్ర వేత్తల బృందం అంటార్కిటికా ఖండాన్ని చేరుకున్నది. దాదాపు ఒక నెలపాటు పరి శోధనలు జరిపి 'దక్షిణ గంగోత్రి' అనే పరి శోధనా కేంద్రాన్ని నెలకొల్పింది.\n1982 జూలై 25వ తేదీ సర్దార్ జైల్ సింగ్ ఏడవ భారత రాష్ట్ర పతి అయ్యాడు.\n1977 ఎన్నికల ద్వారా మళ్ళీ ఒకసారి జమ్ము కాశ్మీరు ముఖ్యమంత్రి అయిన షేక్ అబ్దుల్లా మరణించడంతో, ఆయన కుమారుడు ఫరూక్ అబ్దుల్లా 1982లో ఆ పదవికి ఎంపికయ్యాడు.\n1983 ఏప్రిల్ 3వ తేదీ అకాలీదళ్ ‘రాస్తారోకో' పిలుపు నివ్వడంతో పంజాబులో అలజడులు ఆరంభమయ్యాయి. తమ పోరాటాన్ని ఉధృతం చేయడానికి 100,000 మందితో ‘సైన్యం’ ఏర్పాటు చేయగలమని దళ్ ప్రక టించింది. జర్న యిల్ సింగ్ భింద్రన్ వాలా అనే తీవ్ర వాది రెండు మతాల వారికి వ్యతిరేకంగా హింసను రెచ్చ గొట్టాడు. అమృత్ సర్ లోని 'స్వర్ణ దేవాలయం లో స్థావరం ఏర్పరచుకున్నాడు. కేంద్ర ప్రభుత్వం చర్చలకు పిలిచింది.కాని అకాలీదళ్ అధ్యక్షుడు హర్చంద్ సింగ్ లోంగోవాల్ తిరస్కరించాడు.\nబయటి ప్రపంచంలో ....\n* బ్రిటన్లో మళ్ళీ కన్సర్వేటివ్ పార్టీ అధికారానికి వచ్చింది. 1979 మే 4వ తేదీ జరిగిన ఎన్నికలలో మార్గ రెట్ థాచర్ నాయకత్వం వహించిన టోరీలు, లేబర్ పార్టీ కన్నా 43 స్థానాలు ఆధిక్యత సాధించారు. ఆమె యూరపులో ప్రథమ మహిళా ప్రధాని అయ్యారు.\n* ఆఫ్ఘనిస్తాన్లో సోవియట్ సేనలు ఉండడానికి వ్యతిరేకతను తెలియ జేస్తూ, అమెరికాప్రోద్బలంతో దాదాపు 60 దేశాలు, 1980 మాస్కో ఒలింపిక్స్ను బహిష్కరించాయి. జూలై 2 9వ తేదీ ఇండియా హాకీలో ఒలింపిక్ బంగారు పతకాన్ని మళ్ళీ పొందింది.\n* ‘2000 నాటికి అందరికీ ఆరోగ్యం' అని 1977 లో ప్రపంచ ఆరోగ్య సంస్థ ప్రకటించింది.\nఅతి పిన్నవయసు ప్రధాని\n1983లో కొత్త రాజకీయ కూటములు ఏర్పడ్డాయి. అక్టోబర్ 8వ తేదీ లోక్ళ్, భారతీయ జనతాపార్టీలు పొత్తు కుదుర్చు కుని జాతీయ ప్రజాస్వామ్య కూటమిని ఏర్పాటు చేశాయి. అటల్ బిహారీవాజ్పేయి దాని అధ్యక్షుడయ్యాడు.\nసెప్టెంబర్లో జనతాపార్టీ, కాంగ్రెస్ (ఎస్), డెమొక్రటిక్ సోషలిస్టుపార్టీ, రాష్ట్రీయ కాంగ్రెస్ పార్టీలు కలిసి యునైటెడ్ ఫ్రంట్ను ఏర్పాటు చేశాయి. జనతాపార్టీ నాయకుడు చంద్ర శేఖర్, యునైటెడ్ ఫ్రంట్ అధ్యక్షు డయ్యాడు.\n198 4 ఆరంభంలో పంజాబు రాజ కీయాలు వేడెక్కాయి. స్వర్ణదేవాలయాన్ని ఆక్రమించుకుని కూర్చున్న తీవ్రవాది భింద్రన్ వాలా, అతని సహచరులు లొంగిపోవాలని కేంద్రం హెచ్చరించింది. కాని తీవ్రవాదులు దానిని పట్టించుకోలేదు. ఆలిండియా శికు విద్యార్థుల యూనియన్ నిషేధించబడింది. మేలో స్వర్ణదేవాలయాన్ని చుట్టుముట్టిన సాయుధ దళాలను ఉపసంహరించుకోవా లని అకాలీలు కోరారు. దాంతోపాటు స్వయం ప్రతిపత్తి గల ఖలిస్తాను కూడా ఏర్పాటు చేయాలని వాళ్ళు కోరారు. ప్రభుత్వం 'ఆప రేషన్ బ్లూస్టార్' అనే సైనికచర్యకు పూను కున్నది. కాల్పులు, ఎదురు కాల్పులు\nసాగాయి. భింద్రన్ వాలా, స్టూడెంట్స్ ఫెడ రేషన్ నాయకుడు అమ్రిక్ సింగ్ ప్రాణాలు కోల్పోయారు.\nశిక్టు తీవ్రవాదులపై తీసు కున్న ఈ చర్య, దేశంలో దారుణ పర్యవసానాలకు దారితీసింది. అక్టోబర్ 3 1వ తేదీ ప్రధాన మంత్రి ఇందిరాగాంధీ, ఆమె ఇంటి దగ్గరే కాపలావున్న శిష్టు సెక్యూరిటీ గార్డ్ తుపాకీ గుళ్ళకు బలి అయ్యారు. ఆమె కుమా రుడు రాజీవ్ గాంధీ అప్పటికే కాంగ్రెస్ పార్టీ ప్రధాన కార్య దర్శిగా ఉన్నాడు. ఆయన కలకత్తా పర్యటన నుంచి తిరిగి వచ్చి ప్రధాన మంత్రిగా పదవీ ప్రమాణస్వీకారం చేశాడు.\nఆ తరవాత రెండు రోజులలో ఢిల్లీలోనూ, ఉత్తర భారతంలోని మరికొన్ని ప్రాంతాల లోనూ శికులకు వ్యతిరేకంగా హింసాకాండ చెలరేగింది.\nడిసెంబర్లో పంజాబు, అస్సాం రాష్ట్రాలు మినహా దేశమంతటా లోక్ సభ ఎన్నికలు జరిగాయి. మొత్తం 5 0 4 స్థానాలలో 40 1 స్థానాలు కాంగ్రెస్కు లభించాయి. ఇది లోక్ సభ ఎన్నికలలో ఒక రికార్డుగా నిలిచింది. డిసెంబర్ 3 1వ తేదీ రాజీవ్ గాంధీ, ప్రధాన మంత్రిగా ఎన్నుకోబడ్డాడు. అప్పుడాయన వయసు 40 సంవత్సరాలే!\nబయటి ప్రపంచంలో\n* 1981 వ సం||లో అమెరికా స్పేస్ షటిల్ కొలంబియాను అంతరిక్షం లోకి ప్రయోగించింది. అది ఒక రాకెట్ మీద పైకి వెళ్ళి విమానం లాగా ఎగిరి, గ్లైడర్ కిందికి దిగి వచ్చింది. అంతరిక్ష యాత్రలో దీనిని ఒక మైలు రాయిగా పేర్కొంటారు.\n* 9 8 3 మార్చ్ 2 3వ తేదీ అమెరికా ప్రెసిడెంట్ రొనాల్డ్ రీగన్ 'స్టార్ వార్స్' కార్యక్రమం ప్రారంభమవుతుందని ప్రకటించాడు.అణుబాంబుల దాడి నుంచి తమ దేశాన్ని కాపాడు కోవడానికి రక్షణాకవచం నిర్మించడమే దీని ఉద్దేశ మని ఆయన చెప్పాడు. కాని అణు బాంబులు నిలువచేయడమే ఆయన అసలు ఉద్దేశం!\nరాకేష్ శర్మ భారత వైమానిక దళానికి చెందిన స్క్వాడ్రన్ లీడర్ రాకేష్ శర్మ సోవియట్ అంత రిక్షగాములతో కలిసి 1984 ఏప్రిల్ 4వ తేదీ సోయుజ్ టి- 1 1లో అంత రిక్షంలోకి వెళ్ళి ఒక వారం పాటు అక్కడ ప్రయోగాలు చేసి భూమికి తిరిగివచ్చాడు. ఆ విధంగా రాకేషశర్మ అంతరిక్షయానం చేసిన తొలి భారతీయుడు అనే పేరు తెచ్చుకున్నాడు. ప్రపంచం మొత్తం మీద అంతరిక్షానికి వెళ్ళి వచ్చిన వారిలో రాకేష్ శర్మ 138వ వాడు.\n1979 జూన్ 7వ తేదీ భారతదేశంతానే స్వయంగా తయారు చేసిన కృత్రిమ ఉప గ్రహం భాస్కర - 1 ని సోవియట్ ఉప గ్రహకేంద్రం నుంచి అంతరిక్షంలోకి ప్రయో గించింది.\nప్రకాశ్ పడుకోన్ మన దేశానికి చెందిన ప్రకాశ్ పడుకోన్ 1979లో లండన్లో వరల్డ్ బాడ్మింటన్ ఛాంపియన్ అయ్యాడు.\n1982 మార్చ్ 2వ తేదీ పాట్నాలో గంగా నది మీద నిర్మించిన మహాత్మాగాంధీ వంతె నను ఆవిష్కరించారు. 5.575 కి.మీ. పొడవైన ఈ వంతెన ప్రపంచంలోనే అతి పెద్దది.\nపంజాబులో సర్దుబాటు\n1984 డిసెంబర్ 3వ తేదీ భోపాల్లో జరిగిన దుర్ఘటన మానవ చరిత్రలో మాయని మచ్చగా మిగిలిపోయింది. క్రిమి సంహారక మందులు తయారుచేసే ఒక ఫ్యాక్టరీ నుంచి అర్ధరాత్రి దాటాక గ్యాస్ట్రోక్ కావడం ఆరంభమయింది. ఆ కారణంగా మధ్యప్రదేశ్ రాష్ట్ర రాజధాని భోపాల్ కొంతసేపటికి 'గ్యాస్ ఛాంబర్'గా మారిపోయింది. 3,000 మందికి పైగా ప్రజలు చనిపోయారు. వేలాది మంది ఇళ్ళు వదిలారు. ఆస్పత్రులకు వెళ్ళినా వేలాది మంది జీవితాంతం వికలాంగులుగానే మిగిలి పోయారు!\n'ఆపరేషన్ బ్లూ స్టార్' సైనిక చర్య శిక్టు లకు ఆగ్రహావేదనలు కలిగించింది. వాళ్ళను ఓదార్చడానికి కేంద్రం ప్రయత్నించింది. 1985 జూలై 24వ తేదీ ప్రధానమంత్రి రాజీవ్ంధీ, సంత్ లాంగోవాల్ల మధ్య చారిత్రాత్మకమైన పంజాబు శాంతి ఒప్పందం కుదిరింది. శికులకూ, కేంద్రప్రభుత్వానికీ మధ్య శాంతి కుదర్చడానికి లాంగోవాల్ ప్రయ త్నించాడు. కాని ఆయన మీదే శిక్స్లు తీవ్ర వాదులకు అసంతృప్తి, ఆగ్రహం కలిగాయి. పంజాబు శాంతి ఒప్పందాన్ని వ్యతిరేకిం చారు. లాంగోవాల్ ఆగస్టు 20వ తేదీ ఒక సమావేశంలో ఉపన్యసిస్తూండగా ఖలిస్తాన్ ఉగ్రవాదిఆయన్ను కాల్చి చంపాడు. సెప్టెంబర్లో ఎన్నికలు జరిగాయి. యునైటెడ్ అకాలీదళ్ ఎన్నికలను బహిష్కరించాలని పిలుపు నిచ్చింది. అయితే అందులో నుంచి చీలి\nపోయిన మరొక వర్గం ఎన్నికలలో పాల్గొనాల న్నది. అకాలీదళ్కు 73 స్థానాలూ, కాంగ్రె స్కు 32 స్థానాలూ వచ్చాయి. సుర్జీత్ సింగ్ బర్నాలా పంజాబు ముఖ్యమంత్రి అయ్యాడు.\nపార్లమెంటు సభ్యులూ, శాసనసభ్యులూ తరచూ, పార్టీలు మారడాన్ని అరికట్టడానికి వీలుగా పార్టీ ఫిరాయింపు నిషేధ చట్టం 1985లో చేయబడింది. భారత ప్రజా స్వామ్య చరిత్రలో చారిత్రా త్మకమైన ఈ చట్టం 1985 జనవరి 30వ తేదీ అమలు లోకి వచ్చింది.\n1986 జూలై 25వ తేదీ మన దేశానికి ఎనిమిదవ రాష్ట్రపతిగా ఆర్ . వెంకటరామన్ పదవీ బాధ్యతలు స్వీకరిం చాడు.\nఅంతవరకు కేంద్రపాలిత ప్రాంతాలుగా కొనసాగిన అరుణాచల ప్రదేశ్, మిజోరం 1987 ఫిబ్రవరి 20వ తేదీ రాష్ట్రాలుగా అవతరించాయి. మే 30వ తేదీ భారత యూనియన్లో గోవా 25వ రాష్ట్రమయింది. ఒకప్పుడు పోర్చుగీసుల ఏలుబడిలోవున్న డామన్, డయ్యూలు ఒకటై కేంద్రపాలన కిందికి వచ్చాయి.\nశ్రీలంకలో జాతి వైషమ్యాల కారణంగా చెలరేగిన ఘర్షణల దృష్ట్యా ప్రధాని రాజీవ్\nగాంధీ కొలంబోకు వెళ్ళాడు. 1987 జూలై 29వ తేదీ శ్రీలంక ప్రెసిడెంట్ జయవర్ధనేతో ఒక ఒప్పందంలో సంతకం చేశాడు. భారత్ శ్రీలంకకు శాంతి పరిరక్షణ సేనను పంపు తుందనీ, ఇండియా పర్యవేక్షణలో తమి ళులు అధిక సంఖ్యాకులుగా ఉన్న ఈశాన్య ప్రాదేశిక కౌన్సిల్కు ఎన్నికలు జరుగుతాయనీ నిర్ణయించబడింది. తమిళ యునైటెడ్ లిబ రేషన్ ఫ్రంట్ నుంచి వి.ప్రభాకరన్ నాయ కత్వంలో లిబరేషన్ టైగర్స్ ఆఫ్ తమిళ్ ఈలం (ఎల్.టి.టి.ఇ) వీడిపోయింది. శ్రీలంక సైన్యంతో తమిళ పులులు గెరిల్లా యుద్ధానికి దీగారు. భారత శాంతిసేన శ్రీలంకలో రెండేళ్ళు ఉన్నది.\n1950లో కలకత్తాలో 'మిషనరీస్ ఆఫ్ ఛారిటీ' స్థాపించిన మదర్ థెరీసాకు 1979 అక్టోబర్ 17వ తేదీ నోబెల్ శాంతి బహుమతి లభించింది. 1980 జనవరిలో భారత ప్రభుత్వం ఆమెను అత్యున్నతమైన 'భారత రత్న' బిరు దుతో సత్కరించింది.\nబయటి ప్రపంచంలో ....\n* 1985లో ప్రెసిడెంట్ మిఖైల్ గార్బచేవ్ సోవియట్ పరిపాలనా విధా నాన్ని సంస్కరిస్తున్నానని చెప్పి రెండు చర్యలు తీసుకున్నాడు. ఒకటి గ్లాస్ నోస్త్ (బహిరంగ సంప్రదింపులు) రెండవది పెరిస్త్రోయికా (పునర్నిర్మాణం). ఈ రెండూ అధికార వికేంద్రీకరణకూ, ఫ్రీ మార్కెట్టుకూ దోహదం చేశాయి. అమె రికా ప్రెసిడెంట్ రొనాల్డ్ రీగన్తో ఆయుధ పోటీని అదుపుచేయాలని ఆయన చర్చలు కూడా జరిపాడు.\n* 1978వ సం|| పశ్చిమ జర్మనీలో కాంపాక్ట్ డిస్కులు (సీడీలు) పరిచయ మయ్యాయి.\nసి టి బి టి కి ఇండియా వ్యతిరేకత\n1996 వ సం||లో భారతదేశం ముగ్గురు ప్రధాను లను చూసింది. 11వ లోక్ సభ ఎన్నిక లలో కాంగ్రెస్ మెజారిటీ కోల్పో యింది. పి.వి.నరసింహారావురాజీనామా చేశాడు. అధిక స్థానాలు గెలుచుకోవడం వల్ల బిజెపి ప్రభుత్వాన్ని ఏర్పాటు చేస్తా నన్నది. మే 16వ తేదీ వాజ్పేయి ప్రధాన మంత్రి అయ్యాడు. అయితే, మే 28వ తేదీ ప్రవేశపెట్టిన విశ్వాస తీర్మానం మీద గెలువలేకపోయాడు. ఆయన కూడా రాజీనామా చేశాడు.\nఆ తరవాత 1 3 పార్టీలు చేతులు కల పడంతో యునైటెడ్ ఫ్రంట్ ఏర్పడింది. హెచ్.డి.దేవగౌడనాయకుడుగా ఎన్నుకో బడ్డాడు. జూన్ 1వ తేదీ ప్రధాన మంత్రి పదవిని చేపట్టాడు.\nఅణ్వాయుధాల నియంత్రణ కోసం జెనీవాలో జరిగిన ప్రపంచ సభలో సమగ్ర అణ్వాయుధపరీక్షనిషేధఒప్పందాన్నికాంప్రె హెన్సివ్ టెస్ట్ బ్యాన్ ట్రీటి (సిటిబిటి)ని,\nవ్యతిరేకించింది. అణ్వాయుధాలుతయారు చేస్తూన్న దేశాలు తమ ఆయుధ సేకరణను పెంచకుండా ఉండడానికి అంగీకరించనంత కాలంసి టి బి టి లాంటి ఒప్పందాలవల్ల ఎలాంటి ప్రయోజనమూ ఒరగబోదని ఇండియా వాదించింది. మూడవ ప్రపంచ దేశాలు అలాంటి ఆయుధాల బెడదను ఎదుర్కోవలసి వుంటుందని ఇండియా స్పష్టం చేసింది. ఇండియా వాదా నికి మంచి స్పందనలభిం చింది. సి టి బి టిలో సంతకం చేయడానికి నిరాకరించింది.\n1997లో ఇండియాను ఇద్దరు ప్రధాన మంత్రులు పాలించారు. ఏప్రిల్ 1 1వ తేదీ దేవగౌడ ప్రవేశపెట్టిన విశ్వాస తీర్మానాన్ని లోక్సభ తిరస్క రించింది. ఆయన రాజీనామా చేశాడు. అంతకు పూర్వం మార్చ్ 30వ తేదీ యునైటెడ్ ఫ్రంటుకు ఇస్తూన్న మద్ద తును కాంగ్రెస్ ఉపసంహరించుకున్నది. ఏప్రిల్ 2 1వ తేదీ ఐ.కె. గుజ్రాల్ ఫ్రంట్ నాయకుడుగా ఎన్నికయ్యాడు. ఆయన\n12వ ప్రధాన మంత్రిగా పదవీ బాధ్యతలు చే పట్టాడు. అయితే ఆయన మంత్రి మండలి కూడా అట్టే కాలం సాగలేదు. నవం బర్ 28వతేదీ కాంగ్రెస్ మద్దతు ఉపసంహరించు కున్నది. ఆయన రాజీనామా చేసి లోక్ సభ రద్దుకు సిఫార్సు చేశాడు. రాష్ట్రపతి లోక్ సభను రద్దు చేసి ఎన్నికలు ప్రకటిం చాడు.\n1997 జూలై 25వ తేదీ కె.ఆర్. నారాయణన్ భారతదేశానికి పదవ రాష్ట్ర పతిగా ప్రమాణ స్వీకారం చేశాడు.\n1983 జూన్ 25వ తేదీ ప్రప్రథ మంగా ఇండియా వరల్డ్ కప్ క్రికెట్ను గెలుచుకున్నది. లండన్లోని లార్డ్స్లో 4 3 పరుగులతో వెస్ట్ ఇండీస్ ను ఓడిం చింది. 1932 జూన్ 25వతేదీ ఇంగ్లాండులోని లార్డ్స్లోనే ఇండియా ఇంగ్లాండుతో తొలి టెస్ట్ మ్యాచ్ ఆడిం దన్న విషయం ఇక్కడ చెప్పుకో తగ్గ విశేషం!\nబయటి ప్రపంచంలో\n* బలమైన సోవియట్ యూని యన్ విచ్ఛిత్తి జరిగి, యూనియన్ ప్రదేశాలు స్వతంత్ర దేశాలుగా విడిపోవడంతో యూరపులో కమ్యూ నిజం పతనమయింది. బోరిస్ ఎల్ స్తిన్ అధికారాన్ని అప్పగించమని గార్బచేవ్ను నిర్బంధించాడు. 1991 డిసెంబర్ 24వ తేదీ ఎలెన్ రష్యా రిపబ్లిక్ ప్రెసిడెంట్ అయ్యాడు.\n* రిచర్డ్ అటెన్బరో దర్శకత్వం వహిం చిన ‘మహాత్మా గాంధీ' చలన చిత్రం 1982 లో విడుదలయింది.ఉత్తమ చిత్రం, ఉత్తమ దర్శకత్వం, ఉత్తమ నటుడు (గాంధీజీగా నటించిన బెన్ కింగ్స్) మొదలైన 8 ఆస్కార్ అవార్డులను సాధించిందీ చిత్రం.\nఅణ్వాయుధ పరీక్షలు\n1998 మార్చ్ 12వ లోక్సభ ఎన్నికలు జరిగాయి.ఏ పార్టీకిగాని మెజా రిటీ రాలేదు. బి.జె.పి. దాని మిత్ర పక్షాలకు 277 స్థానాలు, కాంగ్రెస్కు 141 స్థానాలు వచ్చాయి. బి.జె.పి. నాయకత్వం వహించే సంకీర్ణానికి అటల్ బిహారీ వాజ్పేయి నాయకుడ య్యాడు. మార్చ్ 19వ తేదీ ఆయన 1 2వ ప్రధాన మంత్రిగా పదవీ ప్రమాణ స్వీకారం చేశాడు. మార్చ్ 28వ తేదీ ప్రవేశ పెట్టిన విశ్వాస తీర్మానంలో 13 ఓట్లు ఆధిక్యతతో నెగ్గాడు.\n1998 మే 11వ తేదీ రాజస్థాన్లోని పోఖ్రాన్లో భారతదేశం మరొకసారి అణ్వాయుధ పరీక్ష జరిపింది. రిమోట్ కంట్రోల్తో అణ్వా యుధపరీక్షలు నిర్వహించడానికి కావలసిన శక్తి తనకు ఉన్నదని నిర్థారించుకోవడానికి రెండు రోజుల తరవాత మళ్ళీఒకసారి పరీక్షలుజరిపింది.\n1999లో బీహారు, ఆంధ్రప్రదేశ్, జమ్మూ- కాశ్మీరు, ఒరిస్సా, ఢిల్లీ, త్రిపురమొదలైన ప్రాంతా లలో మళ్ళీ తీవ్రవాద కార్యకలాపాలు తలెత్త సాగాయి. నేపాల్లోని ఖాడ్మండు నుంచి ఢిల్లీకి వస్తూన్న విమానాన్ని డిసెంబర్ 24వ తేదీ తీవ్ర వాదులు దారి మళ్ళించారు. మరునాడు అది ఆఫ్ఘనిస్తాన్లోని కాంధహార్ విమానాశ్రయంలో దిగింది. ఆరు రోజుల చర్చలు, మంతనాల తరవాత 189 మంది ప్రయాణీకులు సురక్షి తంగా బయటపడ్డారు.\nన్యూఢిల్లీ, లాహోర్ల మధ్య బస్సు సర్వీసు నడపాలని భారత్, పాకిస్తాన్ ప్రభుత్వాలు నిర్ణ యించాయి. 1999 ఫిబ్రవరి 1వ తేదీ ఢిల్లీ నుంచి లాహోర్కు వెళ్ళిన మొదటి బస్సులో ప్రధాన మంత్రి వాజ్పేయి ప్రయాణం చేశాడు. మరునాడు ఉభయదేశాల మధ్య మైత్రీ సంబం ధాలు పెంపొందించుకోవడానికి వీలుగా లాహోర్ తీర్మానంలో వాజ్పేయి సంతకం చేశాడు.\nకాశ్మీరు సరిహద్దులోని కార్గిల్ ప్రాంతాన్ని పాకి స్తాన్ చొరబాటు దారులు ఆక్రమించుకున్నారు. కార్గిల్ నుంచి చొరబాటు దారులను వెళ్ళగొట్ట డానికీ, మరింత చొరబాటును అరికట్టడానికీ, భారత్ చిన్న యుద్ధం చేయవలసివచ్చింది. 1999 మే 26 నుంచి 74 రోజుల పాటు యుద్ధం కొనసాగింది.\nలోక్సభలో ఒక ఓటు తేడాతో వాజ్పేయి ప్రభుత్వం పడిపోయింది. ఏప్రిల్ 26వ తేదీ లోక్సభ రద్దయింది. సెప్టెంబర్లో ఐదు దశలలో ఎన్నికలు జరిగాయి. బి.జె.పి నాయకత్వంలోని జాతీయ ప్రజాస్వామ్య కూటమి (నేషనల్ డెమొ క్రటిక్ అలయెన్స్) 269 స్థానాలు గెలుచు\nకున్నది. తెలుగుదేశం పార్టీ మద్దతుతో ఎన్. డి.ఏ. మళ్ళీ అధికారం చేపట్టింది. అటల్ బిహారీ వాజ్పేయి మళ్ళీ ప్రధాని అయ్యాడు. ఆయన 1999 అక్టోబర్ 13వ తేదీ 70 మంత్రులతో మంత్రి మండలిని ఏర్పాటు చేశాడు.\n1985లో జకార్తాలో జరిగిన 'ఏసియన్ ట్రాక్ అండ్ ఫీల్డ్ మీట్'లో పి.టి.ఉష ఇండియా తరఫున పాల్గొని ఐదు బంగారు పతకాలను (ఒకటి రిలేలో), ఒక కాంశ్య పతకాన్నీ సాధించింది. భారతీయ క్రీడా కారిణులలో రికార్డు సృష్టించింది.\n2000 డిసెంబర్ 24వ తేదీ టెహ్రాన్లో విశ్వనాధన్ ఆనంద్ వరల్డ్ చెస్ టైటిల్ను సాధించాడు. ప్రపంచ చాంపియన్ షిప్ సాధించిన తొలి ఆసియా ఖండవాసి ఆనంద్.\nబయటి ప్రపంచంలో\n* 45 సంవత్సరాలుగా సాగుతూన్న పాల స్తీనా సమస్య పరిష్కారం కోసం, అమెరికా ప్రెసిడెంట్ బిల్ క్లింటన్ చూపిన చొరవ కారణంగా శాంతి చర్చలు ఆరంభ మయ్యాయి. 1993 సెప్టెంబర్ 13వ తేదీ ఇజ్రాయెల్ ప్రధాన మంత్రి ఇట్టక్\nరాబిన్, పాలస్తీనా విముక్తి సంస్థ అధ్య క్షుడు యాసర్ ఆరాఫత్-స్వతంత్ర పాల స్తీనా, స్థాపనకు శాంతి చర్చలు కొన సాగించడానికి అంగీకరించారు.\n* 1982 డిసెంబర్ 2వ తేదీ ఉటా యూనివర్సిటీ వైద్య కేంద్రానికి సంబం ధించిన డాక్టర్లు- ఫైబర్ గ్లాస్, పాలీ రాథీన్ మిశ్రమంతో తయారుచేసిన కృత్రిమ గుండెను - 61 ఏళ్ళరోగికి విజయవంతంగా అమర్చారు!",
            "book_page_end": 42
        },
        {
            "title": "డబ్బుకంటే గొప్పది",
            "book_page_start": 43,
            "pdf_page_start": 43,
            "pdf_page_end": 46,
            "author": "చందమామ బృందం",
            "genre": "నీతి కథ",
            "moral": "డబ్బు సంపాదించడం కంటే ఇతరులకు సరైన మార్గాన్ని చూపడం, విలువలను పాటించడం గొప్పది. స్వయంకృషి ద్వారానే లక్ష్యాలను సాధించాలి.",
            "keywords": [
                "వ్యవసాయం",
                "పరిశ్రమ",
                "సీతాపతి",
                "రఘుపతి",
                "ధనం"
            ],
            "characters": [
                "సీతాపతి",
                "రఘుపతి",
                "కమల",
                "కమల భర్త",
                "వడ్డీ వ్యాపారులు"
            ],
            "locations": [
                "గ్రామం",
                "నగరం",
                "గురుకులం"
            ],
            "content": "సీతాపతి వ్యవసాయంలో దిట్ట. సేద్యంలో మెలుకువలు తెలుసుకునేందుకు, చాలా మంది రైతులాయన దగ్గరకు వస్తూంటారు. అందరికీ ఆయన మంచి సలహాలు ఇవ్వ డంతోపాటు, వ్యవసాయం గొప్పతనం గురించి చెబుతూండేవాడు.\nరఘుపతి, సీతాపతి ఒక్కగానొక్క కొడుకు. చాలాబుద్ధిమంతుడు;తెలివైనవాడు.చదువు కుంటే వ్యవసాయంలో మరింత రాణిస్తాడన్న ఉద్దేశంతో సీతాపతి, కొడుకును పట్నంలో గురుకులానికి పంపాడు.\nనాగరికత వృద్ధిచెందడంతో గురుకులాలు అడవులనుంచి నగరాల నడిబొడ్డుకు చేరాయి. చదువుకునే వారి సంఖ్యకూడా పెరగడంతో, నిరుద్యోగమూ పెరిగింది. అందువల్ల, గురు కులాల్లో శాస్త్రాలూ, పురాణాలూ మాత్రమే కాక స్వయంఉపాధికి దారితీసే పలు వృత్తి విద్యలు కూడానేర్పసాగారు. వాటిలో వ్యవ సాయం కూడా ఒకటి.\nరఘుపతి గురుకులంలో చేరి వ్యవ సాయానికి సంబంధించిన శాస్త్రీయ విశేషాలు చాలా తెలుసుకున్నాడు. సెలవుల్లో ఇంటికి వెళ్ళినప్పుడల్లా, అతడు తను తెలుసుకున్న విశేషాలను తండ్రితో చర్చించేవాడు. కొడుకు జ్ఞానానికి సీతాపతి తెగ మురిసిపోయేవాడు.\nకొంత కాలానికి రఘుపతి చదువు పూర్త యింది. అయితే, వాడికి నగరజీవితం మీద మోజు మాత్రం తీరలేదు. తను గ్రామంలో వుండలేననివాడు తండ్రికి ఖచ్చితంగా చెప్పేసి, “నేను పట్నంలో పెద్ద ఎత్తున పరిశ్రమ నెలకొల్పుతాను. వ్యవసాయ ఉత్పత్తుల నుంచి జనాకర్షణీయమైన తినుబండారాలు, ఇతరత్రా వస్తువులుతయారుచేస్తాను.మనం తరతరాలుగా వ్యవసాయంచేసి సంపాదించిన దానికి పదిరెట్లు, ఒక్క ఏడాదిలో సంపా దిస్తాను,\" అన్నాడు.\nకొడుకు పల్లెటూరు విడిచిపెట్టడమూ, వ్యవసాయంచేయకపోవడమూ సీతాపతికి నచ్చలేదు. ఆయన రఘుపతితో, \"బాబూ! వ్యవసాయం మన కుటుంబ సంప్రదాయం. మనవంటి వాళ్ళచేతుల్లోనే సేద్యంరాణిస్తుంది. పదిమందికి తిండిపెట్టడంలోవున్న ఆనందం, ఆదాయం పెంచుకుంటే పెరుగుతుందను కోవడం తెలివితక్కువ!” అని నచ్చచెప్ప బోయాడు.\nఇందుకు రఘుపతి అంగీకరించక, “నాన్నా! వ్యవసాయం చేసినువ్వు పదిమందికి తిండి పెడుతూంటే,పరిశ్రమ స్థాపించి నేను వందలాదిమందికి ఉపాధి కల్పిస్తాను. వ్యవ సాయకుటుంబంనుంచి వచ్చినవాణ్ణి కాబట్టి, నావల్ల రైతులకుకూడా మేలుజరుగుతుంది!\" అన్నాడు.\nఇలా కొంతసేపు చర్చించుకున్నాక,కొడుకు మాటల్లో నిజమున్నదని సీతాపతికి అనిపించి, చివరకు సరేనన్నాడు. అయితే, పరిశ్రమ ప్రారంభించాలంటే కనీసం లక్ష వరహాలు కావాలి. అంత డబ్బు ఆయన వద్ద లేదు. అప్పుగా ఇచ్చేవారా ఊళ్ళోనూ లేరు.\n'నగరంలో ఎందరో వడ్డీ వ్యాపారు లున్నారు. మన పొలం తాకట్టుపెడితే, ఎవ రైనా అప్పు ఇస్తారు. పరిశ్రమ ప్రారంభించాక చకచకా ఆ బాకీ తీర్చేయొచ్చు,” అన్నాడు రఘుపతి, తండ్రికి సలహాయిస్తూ.\nఅన్నంపెట్టే పొలాన్ని తల్లిగా భావిస్తూ, నీడనిచ్చిన ఇంటిని తండ్రిలా భావిస్తూ గుట్టుగా జీవితం గడుపుతున్న సీతాపతికి, ఈ సలహా నచ్చలేదు.\nఅప్పుడు రఘుపతి నగరంలోని కొందరు బంధువుల పేర్లు చెప్పాడు. వాళ్ళందరూ కోట్లకు పడగలెత్తినవారేకాని,ఇటీవల ఎవ్వరి తోనూ రాకపోకలులేవు. ఆ కారణం వల్ల సీతా పతి, \"బాబూ! అడిగి లేదనిపించుకుంటే నాకు తలతీసేసినట్లుంటుంది. ఖచ్చితంగా ఇస్తారని నువ్వనుకునేవారెవరైనావుంటే చెప్పు. నేనడుగుతాను,” అన్నాడు.\n“నాన్నా! నీవన్నీ హిరణ్యాక్షవరాలు.నాకు సాయపడే వుద్దేశం నీకులేదు,” అని చిన్న బుచ్చుకున్నాడు రఘుపతి.\nకొడుకు తనమీద అలాంటినెపంవేయడం, సీతాపతి మనసుకు కష్టం కలిగించింది. ఆయన తన నిజాయితీని నిరూపించు కునేందుకు ఏం చేయాలా అని తీవ్రంగా ఆలోచించగా, కమల గుర్తుకొచ్చింది.\nకమల, సీతాపతి పెదనాన్న కూతురు. కట్నం విషయంలో పేచీవచ్చి, ఆమె పెళ్ళి ఆగిపోయేలావుంటే, అవసరానికి డబ్బిచ్చి ఆదుకున్నాడు సీతాపతి. ఆ రోజున కమల ఆయన రెండు చేతులూ పట్టుకుని, “అవ సరానికి తోడబుట్టినవాళ్ళుకూడా ముఖం చాటేసిన సమయంలో, నువ్వు చేసిన ఈ సాయం నేను జీవితాంతం గుర్తుంచు కుంటాను. కుచేలుడి అటుకులకు కృష్ణు డిచ్చిన రీతిలో నీకు ప్రతిఫలాన్నివ్వాలని, నా ఆశయం. భగవంతుడు అందుకు తప్పక సహకరిస్తాడనే, నా ఆశ!” అన్నది.\nభగవంతుడామెకు నిజంగానే సహక రించాడు! పెళ్ళయినరెండేళ్ళకే ఆమె భర్త, చేస్తూన్న చిన్న ఉద్యోగం మానేసి వ్యాపారం ప్రారంభించాడు.అప్పటినుంచీ వాళ్ళ జీవితం మూడుపువ్వులూ,ఆరుకాయలైంది.\nసీతాపతి, కొడుకును వెంటబెట్టుకుని, కమలవుండే నగరం చేరుకున్నాడు. కమల వాళ్ళిద్దరికీ ఘనమైన ఆతిథ్యం ఇచ్చింది. ఆలస్యం చెయ్యకుండా సీతాపతి, కమలకు తను వచ్చిన పని చెప్పాడు.\nకమల ముఖం చిన్నబోయింది. ఆమె దిగులుగా, “అన్నయ్యా! ఎవరికీ అప్పివ్వ కూడదన్నది, నా భర్త సిద్ధాంతం. అయితే, ఆయనలేదని మాత్రం అనడు. తనవద్దకు వచ్చినవారిని ఏదోకారణం చెప్పి పంపేస్తాడు. నువ్వు ఒకరోజంతా ఆయనను గమనించు. అప్పడిగినవారికి ఏయే కారణాలు చెబుతాడో విను.ఆయన ఏకారణాలూ చెప్పలేని విధంగా అడగ్గలవేమో ఆలోచించుకో. నాకు తెలిసి ఇంతవరకూ ఒక్కరుకూడా ఆయన్నుంచి అప్పు సంపాదించలేదు,” అన్నది.\nఆయన ఆమె మాటను పాటించి, మర సటిరోజంతా కమల భర్త పక్కనే వుంటూ జరుగుతున్నది గమనించాడు.\nఒకాయన తన కూతురు పెళ్ళికి కట్నం డబ్బు తక్కువైందని, అప్పుకు వచ్చాడు. కమల భర్త ఆయనతో, “అప్పుచేస్తే అది తీర్చే దారికూడా చూసుకోవాలిగదా! అయినా, వరకట్నం తప్పు.నేనందుకు సహకరించను. అనవసరంగా పెద్దఎత్తుకు పోకుండా, నీకు తగ్గు సంబంధం చూసుకో,సుఖపడతావు,” అంటూ ఆయనను మందలించాడు.\nమరొకాయన అప్పుకువస్తే, “ఎదిగిన కొడుకును ఇంట్లో పెట్టుకుని, నన్నప్పడుగుతా వేమిటి? పెళ్ళి చేస్తానన్నావంటే అడిగినంత కట్నమిచ్చే ఆడపిల్లల తండ్రులు బోలెడు మందివున్నారు!” అంటూ నవ్వుతూ సలహా ఇచ్చాడు.\nకట్నం తీసుకోవడం తన ఆదర్శానికి విరుద్ధమని ఆయన అంటే, “నువ్వు నీ ఆద ర్శాన్ని వదలనప్పుడు, నేను నా ఆదర్శాన్ని ఎందుకు వదలాలి? అప్పివ్వక పోవడం నా ఆదర్శం,” అన్నాడు కమలభర్త.\nఇలా చాలామందికి జరిగాక, తండ్రితో పాటు ఇదంతా చూసిన రఘుపతికి, అక్కడ తమకు అప్పుపుట్టదని రూఢి అయిపోయింది. అయినా సీతాపతి, కమల భర్తను అప్పడగ డానికే నిశ్చయించుకున్నాడు. రఘుపతి, “నాన్నా! నీ ఆదర్శాలు నమ్ముతున్నాను. నువ్వు అడిగిలేదనిపించుకుంటే భరించ లేను. మనం తిరిగి వెళ్ళిపోదాం,” అన్నాడు.\nసీతాపతి ఇందుకు ఒప్పుకోలేదు. ఆరాత్రి ఆయన కమల భర్తకు, తన కొడుకువ్యాపారం ప్రారంభించాలనుకుంటున్నాడని చెప్పి, లక్షవరహాలు అప్పు కావాలన్నాడు.\nఇది వింటూనే కమల భర్త ఆశ్చర్యంగా, \"ఇదేమిటి? వ్యాపారమా! వ్యవసాయాన్ని గురించిన నీ అభిప్రాయాలూ, నమ్మకాలూ చాలా గొప్పవి. నీ కొడుకు వాటికి భంగం కలిగించాలనుకుంటే, అందుకు నేనేమాత్రం సహకరించను!” అన్నాడు.\n“అయితే, నా అభిప్రాయాలూ, ఆశ యాలూ-అవేం గొప్పవి కావా?\" అన్నాడు రఘుపతి చిరాగ్గా.\n“ఇతరుల నమ్మకాలకూ,ఆశయాలకూ భంగం కలిగించనప్పుడే,ఎవరి ఆశయాలైనా గొప్పవి అవుతాయి,” అన్నాడు కమలభర్త వెంటనే.\nఆ జవాబుతో రఘుపతికి విషయం అర్థమైంది.తను పరిశ్రమ ప్రారంభించాలను కుంటే, అందుకు తండ్రినుంచి డబ్బు ఆశించ కూడదు. స్వయంకృషితో తన లక్ష్యాన్ని సాధించాలి. ఇది అవగతం కాగానే రఘు పతి, కమల భర్తతో, “మీరు అప్పివ్వరని తెలిసీ అంతా మీ దగ్గరకు అప్పడగడానికి ఎందుకు వస్తారో, నా కిప్పుడు అర్థమైంది. మీరు వాళ్ళకు సమస్యలకు డబ్బు కంటే గొప్పదైన అసలు సిసలు పరిష్కారమార్గాన్ని చెప్పగలరు. మానాన్న కూడా అది తెలుసు కునేందుకే మిమ్మల్ని అప్పడిగాడని, నేనిప్పుడు గ్రహించాను. నాకు జ్ఞానోదయమైంది. నేనీ పరిశ్రమల సంగతికి స్వస్తి చెప్పి, వ్యవ సాయంలో నాన్నతో చేయి కలపదలిచాను,” అన్నాడు.\nరఘుపతి నిర్ణయానికి అతడి తండ్రితో పాటు కమలా, ఆమెభర్తా ఎంతగానో సంతో షించారు.",
            "book_page_end": 46
        },
        {
            "title": "మహాభారతం-63",
            "book_page_start": 47,
            "pdf_page_start": 47,
            "pdf_page_end": 52,
            "author": "చందమామ బృందం",
            "genre": "పౌరాణిక సీరియల్",
            "moral": "దానం చేసేటప్పుడు స్వార్థం లేకుండా ఇవ్వాలి. అపారమైన త్యాగం మనిషికి స్వర్గాన్ని ప్రసాదిస్తుంది. పెద్దలపట్ల గౌరవం, బాధ్యత మహాభారతంలో ముఖ్యమైన ధర్మాలను తెలియజేస్తాయి.",
            "keywords": [
                "మహాభారతం",
                "ధృతరాష్ట్రుడు",
                "వానప్రస్థం",
                "ధర్మరాజు",
                "విదురుడు"
            ],
            "characters": [
                "ధర్మరాజు",
                "భీముడు",
                "అర్జునుడు",
                "ధృతరాష్ట్రుడు",
                "గాంధారి",
                "కుంతి",
                "విదురుడు",
                "సంజయుడు",
                "ముంగిస",
                "యమధర్మరాజు"
            ],
            "locations": [
                "హస్తినాపురం",
                "కురుక్షేత్రం",
                "గంగాతీరం",
                "యమునా నది"
            ],
            "content": "ధర్మరాజూ, యాజ్ఞికులూ అడిగిన దానికి ముంగిస ఇలా చెప్పింది:\n“నేనుఅబధ్ధం చెప్పలేదు.ఈ యాగం పేల పిండిదానంతో సమంకాదు. రాలినగింజలు ఏరుకుని కురుక్షేత్రంలో నివసించిన మునీ, ఆయన భార్యా, కొడుకూ, కోడలూ కూడా స్వర్గానికివెళ్ళారు.ఆయన వల్లనే నా శరీరంలో సగంభాగంబంగారంగా మారిపోయింది.\n“నేను చెప్పిన బ్రాహ్మణుడు భార్యతోనూ, కొడుకు, కోడలితోనూ ఉంఛవృత్తితో, పక్షులు జీవించినట్టుగా జీవిస్తూ ఉండేవాడు. రోజుకు ఒక్కసారి వాళ్ళు ఆహారం తీసుకునేవారు.\n“కరువు వచ్చింది. చెట్లూ చేమలూ మాడి పోయాయి. ఆ కుటుంబానికి రోజుకు ఒక సారి తినే అవకాశం కూడా పోయింది. ఒక నాటి మధ్యాన్నం తీక్షణమైన ఎండలో కాలుతూ వాళ్ళు కొంత యవధాన్యం సంపాదించారు. దాన్ని వాళ్ళు పిండి కొట్టి, నాలుగు ముద్దలు చేసి, నలుగురూ పంచుకుని తినబోతుండగా ఒక బ్రాహ్మణుడు అతిథిగా వచ్చాడు.\n\"ఆకలి మీద వున్న ఆ బ్రాహ్మణుణ్ణి వాళ్ళు లోపలికి ఆహ్వానించి, అర్ఘ్యపాద్యాలిచ్చి, దర్భాసనం మీద కూర్చోబెట్టారు. గృహస్థు తన అతిథికి తనవంతు పేలపిండి ముద్ద\nఇచ్చాడు. అతిథి దాన్ని ఆరగించి ఇంకా ఆకలి తీరనట్టు కనబడ్డాడు. అప్పుడు బ్రాహ్మ ణుడి భార్య తనవంతు ఆహారం కూడా అతిథికి ఇచ్చింది.ఆ తరవాత ఆ అతిథి బ్రాహ్మణుడి కొడుకువంతూ, కోడలివంతూ ఆహారం కూడా తిని, సంతోషించి, తాను యమధర్మరాజునని తెలుపుకుని, అందరికీ స్వర్గప్రాప్తి కలిగినట్టు చెప్పాడు.\n\"అయ్యాలారా, అప్పుడు నేను నా బిలంలో నుంచి పైకి వచ్చాను. ఆ పేలపిండి వాసన సోకటం చేతా, అక్కడి నీటిలో తడవటం చేతా నా తలా, సగం శరీరమూ బంగారంగా మారిపోయాయి. ఇక్కడ గొప్ప యాగం జరుగుతున్నదని తెలిసి, నా మిగిలిన శరీరం కూడా బంగారం చేసుకుందామని వచ్చాను. కాని నా ఆశ ఫలించలేదు,\" అంటూ ముంగిస అదృశ్యమయింది.\nధర్మరాజు తన తమ్ములతో సహా రాజ్య పాలన చేస్తున్నాడు. ధృతరాష్ట్రుణ్ణి విదు రుడూ, సంజయుడూ, యుయుత్సుడూ, కృపుడూ కనిపెట్టుకుని ఉండేవారు. కుంతి ఎప్పుడూ గాంధారి వెంట ఉండేది. ద్రౌపదీ, సుభద్రా, పాండవుల ఇతర భార్యలూ వారి ద్దరినీ కనిపెట్టుకుని ఉండేవారు. వ్యాసుడు తరచుగా వచ్చి, కథలు చెప్పి పోతూండే వాడు. ఏ విషయంలో గాని ధర్మరాజు ధృత రాష్ట్రుడి మాటకు ఎదురు చెప్పేవాడు కాడు; ఆయన ఏదికోరినా సమకూర్చేవాడు.భీముడు మాత్రం ధృతరాష్ట్రుడంటే కసిగా ఉండేవాడు.\nధృతరాష్ట్రుడు దానధర్మాలు చేసేవాడు, బ్రాహ్మణులకు అగ్రహారాలిచ్చేవాడు.\nఇలా పదిహేనేళ్ళు గడిచింది. ధృతరాష్ట్రు డికిగాని,గాంధారికిగానిఏలోటూలేకపోయినా, భీముడు అవకాశం దొరికినప్పుడల్లా అనే శూలాల లాటి మాటలు అప్పుడప్పుడూ వారి చెవిన పడి, బాధ కలిగేది. ఈ సంగతి ధర్మ రాజుకు తెలియదు.\nఒకనాడు ధృతరాష్ట్రుడు ధర్మరాజుతో, \"నాయనా, ఇంతకాలమూ నన్ను ఎంతో బాగా చూశావు. ఎన్నో దానధర్మాలు చేశాను. క్షత్రియ ధర్మం అవలంబించి చనిపోయిన నా కొడుకులు ఉత్తమ లోకాలు పొందారు. వారికి నేను శ్రాద్ధాలు పెట్టాను. ఇక నావల్ల వారికి జరగదగిన మేలు ఏమీలేదు. నాకు లభించే పుణ్యం సంపాదించుకోవాలి. నువ్వు సరేనంటే, వానప్రస్థం పోదామనుకుంటున్నాను.గాంధారి కూడా నా వెంట ఉంటుంది. నేను వనంలో ఉండే నిన్ను ఆశీర్వదిస్తూ ఉంటాను,\" అన్నాడు.\nఅందుకు ధర్మరాజు ఒప్పుకోక, “నువ్వు వనంలో కష్టాలు పడుతుంటే నేను సుఖంగా రాజ్యం చెయ్యలేను. నువ్వు ఉపవాసాలు చేస్తూ, కటికనేల మీద పడుకుంటే నన్నూ, నా తమ్ములనూ లోకం నిందించదా? నాకీ రాజ్యం వద్దు, భోగాలు వద్దు.రాజ్యం యుయు త్సుడి కిస్తాను,” అన్నాడు.\n“నాకు తపస్సు చేసుకోవాలని ఉన్నది. మన వంశంవారికి వనవాసం పరిపాటే. నా వన వాసానికి నువ్వు ఒప్పుకోవచ్చు,” అన్నాడు ధృత రాష్ట్రుడు. ఆయన వానప్రస్థం వెళ్ళాలని పట్టు బట్టటమే గాక, ధర్మరాజు అందుకు ఒప్పుకోక పోతే భోజనం చెయ్యనన్నాడు.\nఆ సమయంలో వ్యాసుడు వచ్చి ధర్మ రాజుతో ధృతరాష్ట్రుణ్ణి వనానికి వెళ్ళనియ్య మన్నాడు. అప్పుడు ధర్మరాజు సరేనని, ధృత రాష్ట్రుడి చేత భోజనం చేయించాడు.\nధృతరాష్ట్రుడు వనవాసం వెళ్ళుతున్నట్టు తెలిసి, హస్తినాపురంలోని అన్ని వర్ణాలవారు ఆయనను చూడవచ్చారు. ధృతరాష్ట్రుడు ప్రజలతో, \"నేనూ, గాంధారీ కలిసి వన వాసం పోబోతున్నాం. అందుకు మీరు అను మతించాలి. దుర్యోధనుడి కంటే ధర్మరాజు బాగా పరిపాలిస్తున్నాడని నా నమ్మకం. ఈ భూమిని మొదట శంతనుడూ, తరవాత భీష్ముడూ, విచిత్రవీర్యుడూ పాలించారు. నేను కూడా మీకు కొంత సేవ చేశాను. ఎలా చేశానో నాకు తెలియదు. అందులో ఏవైనా లోపాలుంటే క్షమించండి. మా దుర్యోధనుడు దుర్బుద్ధి అయి క్షత్రియ వినాశం తెచ్చి పెట్టాడు. అందులో నా దోషం కూడా లేక పోలేదు. అదంతా మరిచిపొమ్మని నేను మీకు చేతులు\nమోడ్చి వేడుకుంటున్నాను. ఇక నుంచీ ధర్మ రాజు మిమ్మల్ని పరిపాలిస్తాడు,” అన్నాడు.\nఈ మాట విని పౌరజానపదుల ప్రతి నిధిగా ఒక బ్రాహ్మణుడు ధృతరాష్ట్రుడితో, “రాజా, నువ్వు మా ఎడల ఎంతో మైత్రితో ప్రవర్తించావు. మీ వంశం వారెవరూ మాకు ఎలాటి లోపమూ చెయ్యలేదు.దుర్యోధనుడు కూడా మాకు ఎలాంటి ద్రోహమూ చెయ్య లేదు. యుద్ధం తెచ్చిపెట్టి నందుకు మేం దుర్యోధనుణ్ణి తప్పుపట్టం. కురుక్షయానికి దేవుడు తప్ప మరెవరూ కారకులు కారు. ధర్మరాజు సత్పురుషుడు. ఆయన మమ్మల్ని వెయ్యిఏళ్ళు పాలించాలని కోరుకుంటు న్నాము,” అన్నాడు.\nమర్నాడు ఉదయం విదురుడు ధర్మ రాజు వద్దకు వచ్చి, “ధృతరాష్ట్రుడు కార్తీక మాసంలో వనవాసం పోతాడు.పోయేముందు\nఆయన భీష్ముడికీ, సోమదత్తుడికీ, బాహ్లికుడికీ, తన కొడుకులకూ, ద్రోణుడికీ, సైంధవుడికీ, మిత్రులకూ శ్రాద్ధాలు పెడతాడు. అందుకు కొంత ధనం కోరుతున్నాడు,” అని చెప్పాడు.\nధనం ఇయ్యటానికి ధర్మరాజూ, అర్జు నుడూ సంతోషంగా ఒప్పుకున్నారు. కాని భీముడు మాట్లాడలేదు. అర్జునుడు అత నితో, “నువ్వు కూడా కొంత ధనం ఇయ్యి. ధృతరాష్ట్రుడు వానప్రస్థం వెళ్ళబోతూ, శ్రాద్ధాలకని మనని ధనం యాచిస్తున్నాడు. మనం ఒకప్పుడు ఆయనను రాజ్యం కోసం యాచించిన వాళ్ళమే కదా?” అన్నాడు.\nదానికి భీముడు, “భీష్ముడికీ, సోమదత్తుడికీ, బాహ్లికుడికీ, భూరిశ్రవుడికీ, ద్రోణుడికీ, ఇతరులకూ శ్రాద్ధాలు చెయ్యటానికి డబ్బు ఇయ్యవచ్చు. కర్ణుడి కోసం కుంతి డబ్బు ఇస్తుంది. దుర్యోధనాదులకు దేనికి? వాళ్ళు\nఉత్తమలోకాలకు పోకపోతేనేం? మనని పడ రాని కష్టాలు పెట్టారే!” అన్నాడు.\nధర్మరాజు భీముడితో, “ఇక చాలించు!” అని, విదురుడితో, “ఈ భీముడు బాధపడ నవసరం లేదు. ధృతరాష్ట్రుడు కోరిన ధన మంతా నేనే ఇస్తాను,” అన్నాడు.\nతరవాత ధృతరాష్ట్రుడు పెద్ద ఎత్తున శ్రాద్ధయజ్ఞం చేసి, ధర్మరాజు చేత అంతు లేని దానాలు చేయించాడు. ఈ పని ముగి సిన మర్నాడు ధృతరాష్ట్రుడు గాంధారితో సహా కార్తీక పూజ చేసి, నారబట్టలు ధరించి వానప్రస్థం బయలుదేరాడు. ఆయనకు ముందుగా అగ్నిహోత్రాలు నడిచాయి. ఆయన వెంట కౌరవ, పాండవ స్త్రీలు బయలు దేరారు. కుంతి గాంధారిని చెయ్యి పట్టుకుని నడిపించింది. ద్రౌపదీ, సుభద్రా, పరీక్షిత్తుతో సహా ఉత్తరా, నగరంలోని స్త్రీలూ వెంట నడి చారు. విదురుడూ, సంజయుడూ, ధృతరాష్ట్రు డితోబాటువెళ్ళటానికి అనుమతిపొందారు.\nధృతరాష్ట్రుడు నగర ద్వారం దాటి, యుయుత్సుణ్ణి కృపుణ్ణి వెనక్కు తిరిగి వెళ్ళమన్నాడు. చివరకు ధర్మరాజు మాత్రమే మిగిలాడు. అతను కుంతితో, “అమ్మా, నువ్వు తిరిగివెళ్ళు. నేను ఈ మహారాజు వెంట వెళతాను,\" అన్నాడు.\nకాని కుంతి, గాంధారీ ధృతరాష్ట్రుల వెంట వెళ్ళ నిశ్చయించుకున్నది. ఆమె ధర్మరాజుతో, \"నాయనా, ఈ గాంధారీ ధృతరాష్ట్రులు నా అత్తమామల లాటివాళ్ళు. వీళ్ళను సేవిస్తూ, నేను కూడా తపస్సు చేసుకుంటాను,” అన్నది.\nపాండవులందరూ ఆమెను వారింప జూశారు. కాని ఆమె వారి మాట వినలేదు.\nచేసేదిలేక పాండవులు ద్రౌపదితో సహా హస్తినా పురానికి తిరిగి వచ్చారు.\nధృతరాష్ట్రుడు సాయంకాలం దాకా నడిచి గంగాతీరాన ఒక చోట నిలిచాడు.బ్రాహ్మణులు అగ్నిహోత్రాలు చేశారు. తరవాత విదు రుడూ, సంజయుడూ ఆయనకూ, గాంధా రికీ దర్భలతో పడకలు ఏర్పాటు చేశారు.\nవిదురుడి సలహాపై ఆ గంగా తీరంలోనే ధృతరాష్ట్రుడికి పర్ణశాల ఏర్పాటయింది. అక్కడ కొద్దికాలం ఉండి, ధృతరాష్ట్రుడు కురుక్షేత్రంలోని ఒక ఆశ్రమం చేరాడు. అక్కడ శతయూపుడనే రాజర్షి ఉంటున్నాడు. ఆయన తన కొడుక్కు రాజ్యం అప్పగించి, వానప్రస్థం వచ్చేశాడు. ధృతరాష్ట్రుడు తపశ్చర్యలు సాగిం చాడు. ఆయనను చూడటానికి ఎవరైనా వచ్చినప్పుడు వారికి కుంతి సపర్యలు చేసేది. ధృతరాష్ట్రుడు తపస్సు చేసుకుంటూ, మధ్య మధ్య అనేక కథలు వింటూ ఉండేవాడు.\nధృతరాష్ట్రుడు వెళ్ళిపోవటంతో హస్తినా పురవాసులకు నగరంచిన్నబోయినట్టుతోచింది. వాళ్ళు ఆ ముసలి రాజును గురించే మాట్లాడు కోసాగారు. ఇక పాండవుల సంగతి వేరే చెప్పన వసరంలేదు. ధృతరాష్ట్రుడేగాక, తమతల్లి అయిన కుంతి కూడా వెళ్ళిపోవటంతో వాళ్ళు జీవచ్ఛవాలలాగా తయారయ్యారు .\nఅందరికన్నా ముందు బయటపడిన వాడు సహదేవుడు. అతను కుంతిని చూడా లని తహతహలాడసాగాడు. ద్రౌపది కూడా ధర్మరాజుతో, “ఆడవాళ్ళందరూ గాంధారీ ధృత రాష్ట్రులనూ, కుంతీదేవినీ చూడాలని కోరు తున్నారు,” అన్నది.\nవెంటనే ధర్మరాజు ధృతరాష్ట్రుడి ఆశ్రమా నికి ప్రయాణంఏర్పాటు చేశాడు. పౌరులురాద లచుకుంటేరావచ్చునని ఆయన ప్రకటిం చాడు.ఒక మహాసేన బయలుదేరింది. రథాల మీదా, గుర్రాల మీదా, ఒంటెల మీదా, కాలి నడకనా జనం బయలుదేరారు. ఆడవాళ్ళు పల్లకీలలో ఎక్కి వెళ్ళారు. యుయుత్సుడూ, ధౌమ్యుడూ మాత్రం రాజభవనంలో ఉండి పోయారు.\nపాండవుల రాక తెలిసి కొందరు ఆశ్రమ వాసులు వారిని చూడవచ్చారు. ధర్మరాజు వారిని, “మా పెద్దతండ్రి ధృతరాష్ట్రుడు ఎక్కడ?\" అని అడిగాడు.\nధృతరాష్ట్రుడు స్నానం చెయ్యటానికీ, పుష్పోదకాలు తీసుకురావటానికీ యమునా నదికివెళ్ళినట్టు వాళ్ళు చెప్పారు. పాండవులు వాళ్ళు చెప్పిన మార్గంగా వెళ్ళి దూరాన ధృత\nరాష్ట్రుణ్ణి, గాంధారినీ, కుంతినీ చూశారు. సహదేవుడు వేగంగా పరిగెత్తివెళ్ళి, తల్లి కాళ్ళు పట్టుకుని ఏడవనారంభించాడు. ఆమె కూడా కన్నీరు కార్చుతూ, అతన్ని లేవనెత్తి, కౌగలించు కుని, సహదేవుడు వచ్చాడని గాంధారికి చెప్పింది.\nతరవాత పాండవులు, వారి భార్యలూ తన చుట్టూ కూచుని ఉంటే ధృతరాష్ట్రుడికి తాను మళ్ళీ హస్తినాపురంలో ఉన్నట్టే అనిపిం చింది. ఆశ్రమంలో ఉండే మునులు పాండ వులను చూడవచ్చారు. సంజయుడు వారిని విడివిడిగా ఆ మునులకు పరిచయంచేశాడు. ధర్మరాజు ధృతరాష్ట్రుణ్ణి కుశల ప్రశ్నలు వేసి, “విదురుడు కనపడటం లేదేం? ఆయన ఎక్కడ?\" అని అడిగాడు.\n“విదురుడు తిండి మాని, ఘోర తపస్సు చేసి కృశించాడు. అతను దిగంబరుడుగా వనంలో సంచారం చేస్తూ, అప్పుడప్పుడూ కనిపిస్తున్నట్టు బ్రాహ్మణులు చెబుతున్నారు,” అన్నాడు ధృతరాష్ట్రుడు.\nఆయన ఇలా అంటూండగానే దూరాన విదురుడు ఆశ్రమానికి తిరిగివస్తూ కని పించాడు. ధర్మరాజు ఒంటరిగా విదురుడికేసి\nవెళ్ళాడు. విదురుడు కీకారణ్యం మధ్య కనబడుతూ, మరుక్షణం కనపడకుండా పోతూ ఉండటం గమనించి ధర్మరాజు, \"అయ్యా, విదురా! నీ కోసమే వస్తున్నాను,” అని కేకపెట్టి ముందుకు పరిగెత్తాడు.\nవిదురుడు అరణ్యం మధ్య ఒక శూన్య ప్రదేశంలో నిలిచాడు. “నేను ధర్మరాజును,” అంటూ ధర్మరాజు ఆయనకు ఎదురుగా నిలబడ్డాడు. విదురుడు దాదాపు గుర్తించ రానంతగా క్షీణించిపోయాడు. విదురుడు రెప్పవేయకుండా ధర్మరాజుకేసి చూడసాగాడు. విదురుడి శరీరం తన శరీరంతో చేరిపోతు న్నట్టూ, విదురుడి ప్రాణాలు తన ప్రాణాలతో ఐక్యమవుతున్నట్టూ ధర్మరాజుకు అనుభూతి కలిగింది.\nతరవాత కొద్ది సేపటికి విదురుడి శవం ఒక చెట్టుకు చేరగిలబడి ధర్మరాజుకు కని పించింది. ధర్మరాజు విదురుడి కళేబరానికి దహనసంస్కారం చేద్దామనుకున్నాడు. కాని యతులకు దహనసంస్కారం లేదు.అందు చేత ఆ ప్రయత్నం మాని, ఆశ్రమానికి తిరిగి వచ్చి, జరిగిన సంగతి అందరికీ తెలిపాడు. అందరూ అమితంగా ఆశ్చర్యపడ్డారు.",
            "book_page_end": 52
        },
        {
            "title": "చందమామ కబుర్లు",
            "book_page_start": 53,
            "pdf_page_start": 53,
            "pdf_page_end": 53,
            "author": "చందమామ బృందం",
            "genre": "వ్యాసం/సమాచారం",
            "moral": "చారిత్రక, సాంస్కృతిక సంఘటనలకు ఉన్న విలువ; అలాగే తండ్రి ప్రేమ ముందు డబ్బు/ఆస్తి విలువ ఎంత తక్కువో తెలియజేస్తుంది.",
            "keywords": [
                "కుంభమేళా",
                "జపాన్",
                "మునెనోరీ ఇకెగ్యామీ",
                "తండ్రి ప్రేమ",
                "వయొలిన్"
            ],
            "characters": [
                "మునెనోరీ ఇకెగ్యామీ",
                "కె.వై.వాంగ్",
                "వాంగూకీ"
            ],
            "locations": [
                "అలహాబాద్",
                "జపాన్",
                "బ్యాంకాక్",
                "సింగపూర్"
            ],
            "content": "“బ్రహ్మాండం!....మరెక్కడా చూడలేదు!”\nఇటీవల అలహాబాదులో జరిగిన కుంభమేళాకు గుమిగూడిన లక్షలాది జన సందోహాన్ని చూసి జపా నుకు చెందిన మునెనోరీ ఇకెగ్యామీ ఆశ్చర్యంతో దిమ్మ తిరిగిపోయాడు. జపానులో జరిగే అతి పెద్ద ఉత్సవమైన 'గియాన్ మాటూరీ' గానీ, దక్షిణాఫ్రికాలో ఇటీవల జరిగిన సహస్రాబ్ది ఉత్సవంగానీ, ఆస్ట్రేలియాలో జరిగిన ‘ఆబోరిజిన్స్' (ఆదిమనివాసులు) ఉత్సవంగానీ కుంభమేళా దరిదాపులకు రాజాలదని అతడు చెప్పాడు. అంత ఘంటాపథంగా ఎలా చెప్పగలుగుతున్నాడంటే, అతడు తను పని చేసే టీవీ కంపెనీ కోసం వాటిని చిత్రంగా తీశాడు. కుంభమేళాను కూడా అలాగే చిత్రంగా తీయమని తన కంపెనీ తనను ఆదేశిస్తుందని అతడు ఆశించాడు. అయితే, అది నెరవేరలేదు. అందువల్ల అతడు నిరాశతో ఉద్యోగానికి రాజీనామా చేసి ఇండియాకు వచ్చేశాడు. ఇప్పుడు అతడు తన స్వస్థలానికి చేరుకుని ఉద్యోగం వేటలో దిగాడు. కుంభమేళాలో తాను తీసిన వీడియో ఫిల్మును ఎవరికైనా అమ్మడానికి ప్రయత్నిస్తున్నాడు. తన ప్రయత్నం ఫలించినా, ఫలించకపోయినా తానుమాత్రం,మళ్ళీ 2013లో జరగనున్న కుంభమేళాకు తప్పకుండా వచ్చి తీరుతానని అతడు దృఢంగా చెబుతున్నాడు!\nకొడుకంటే ఎంత ప్రేమ!\nబ్యాంకాక్ లోని ఒక కంపెనీలో అధికారిగా ఉద్యోగం చేస్తూన్న కె.వై.వాంగ్కు కొడుకు వాంగూకీ అంటే చెప్పలేనంత ప్రేమ. కొడుకు ఎంతో ప్రావీణ్యంతో వయొలిన్ వాయించడం చూసి తండ్రి తెగ మురిసి పోయాడు. ఆ కుర్రవాడు తనకు ఇటలీలో తయారైన 200 సంవత్సరాలనాటి లోలెన్జో స్టోరియోని వయొలిన్ కావాలని తండ్రికి చెప్పాడు. అదేం పెద్ద సమస్య కాదు. తప్పక కొనిపెడతానని తండ్రి కొడుక్కు నచ్చ చెప్పాడు. అయితే, దాన్ని కొనడానికి తన వద్ద తగినంత డబ్బులేక పోయేసరికి అతడు సింగపూర్లోవున్న తన ఇంటిని 3,64,0 0 0 అమెరికన్ డాలర్లకు అమ్మివేసి, కొడుకు కోరిన వయొలిన్ కొని అతనికి కానుకగా ఇచ్చాడు!",
            "book_page_end": 53
        },
        {
            "title": "చపలచిత్తం",
            "book_page_start": 54,
            "pdf_page_start": 54,
            "pdf_page_end": 56,
            "author": "చందమామ బృందం",
            "genre": "నీతి కథ",
            "moral": "చపలచిత్తం (fickleness) గొప్ప సంపద దొరికినప్పటికీ దాన్ని అనుభవించనీయకుండా మనిషిని ఆందోళనపాలు చేస్తుంది.",
            "keywords": [
                "రైతు",
                "బంగారం",
                "న్యాయాధికారి",
                "చపలచిత్తం",
                "కంచుపాత్ర"
            ],
            "characters": [
                "రైతు",
                "న్యాయాధికారి",
                "రైతు భార్య",
                "జవానులు"
            ],
            "locations": [
                "పొలం",
                "గ్రామం"
            ],
            "content": "ఒక రైతు నాగలి తీసుకుని, ఎడ్లను తోలు కుని పొలానికి వెళ్ళి, పొలం దున్నుకుంటూ ఉండగా నాగలికి ఏదో అడ్డు తగిలింది. తీసి చూస్తే ఒక కంచుపాత్ర దొరికింది. దాని నిండా బంగారం ఉన్నది.\nఅది చూసి రైతుకు మతి చలించినట్ట యింది. ఆ బంగారంతో ఎన్ని పనులైనా చెయ్యవచ్చు,ఎంత గొప్పవాడైనా కావచ్చు. కాని అపాయం కూడా ఉన్నది. దొంగలకు తెలిస్తే దోచుకుపోతారు. అడ్డం వస్తే నిలువునా చంపేస్తారు.\nఇలాంటి విరుద్ధ ఆలోచనలతో రైతు సత మతమవుతూండగా, దూరంగా వెళుతూ న్యాయాధికారి కనిపించాడు. ఈ బంగార మంతా న్యాయాధికారికి ఇచ్చేస్తే తనకు ఏ భయమూ ఉండదనుకుని రైతు పరిగెత్తు కుంటూ వెళ్ళి న్యాయాధికారిని కలుసుకుని, ఆయనకు నమస్కరించి, దయచేసి ఒక్కసారి తన పొలంలోకి రమ్మని బతిమలాడాడు.\nఇద్దరూ కలిసి కంచుపాత్ర భూమిలో ఉన్నచోటికి వచ్చారు. అయితే ఇంతలోనే రైతుబుద్ధి మారిపోయింది. అతను ఆ పాత్ర మీదికి ఇంత మట్టి తోసి, న్యాయాధికారితో, “తమరు ఏదన్నా నిర్ణయించగలరు.నా రెండెద్దుల్లో ఏది మెరుగంటారు?” అన్నాడు. ఈ ప్రశ్న విని న్యాయాధికారి చిరాకుపడి, తన దారిన తాను వెళ్ళిపోయాడు.\n“ఆయనగారికి ఆ బంగారం ఎందు కిచ్చాను కాను? దీన్ని ఎవరికంటా బడకుండా ఎక్కడ దాచను?\" అని రైతు మరింతగా భయపడ సాగాడు.\nఅతనికి పగలంతా ఈ సమస్యను గురించి ఆలోచించటంతోనే సరిపోయింది. పొలంపని ఏమీ జరగలేదు.\nచీకటి పడబోతూ ఉండగా న్యాయాధి కారి గ్రామానికి తిరిగి వస్తూ రైతుకు కన బడ్డాడు. రైతుకు ప్రాణం లేచివచ్చింది. వాడు పరిగెత్తుకుంటూ వెళ్ళి న్యాయాధికారిని\nకలుసుకుని ఆయనను తన పొలంలోకి ఒక్క సారి అడుగుపెట్టమని ప్రాధేయపడ్డాడు.\nన్యాయాధికారి ఏదో అక్రమం జరిగిందను కుని, రైతు వెంట వచ్చాడు. కాని అంతలోనే రైతు బుద్ధి మారిపోయింది. వాడు ఆయనతో, 'తమరు అన్నీ తెలిసినవారు. చూడండి, నేను నిన్న దున్నిన ఆ చాళ్ళు బాగున్నాయా, ఇవాళ దున్నిన ఈ చాళ్ళు బాగున్నాయా?” అని అడిగాడు.\nవాడికి మతిచలించిందనుకుని న్యాయాధి కారినవ్వుకుంటూతన దారిన వెళ్ళిపోయాడు.\nఆయన వెళ్ళిపోగానే రైతు కుంగిపోయి, “ఆయనకు ఆ బంగారం ఎందుకిచ్చాను కాను? దీన్ని ఎక్కడ దాచను?ఎలా దాచను?” అని దిగులుపడ్డాడు.\nచివరకు వాడు, తాను రోజూ తిండి తెచ్చు కునే గోతం సంచీలో ఆ బంగారంగల పాత్రను ఉంచి, వీపున వేసుకుని ఇంటికి వెళ్ళాడు.\nవాడు తన భార్యతో, “ఏమే, కాస్త ఎడ్లను కట్టేసి, వాటి కింత మేతవెయ్యి. నేను తొంద రగా న్యాయాధికారిగారి ఇంటికి పోవాలి,” అన్నాడు.\nతన మొగుడు వీపు మీది సంచీ దించక పోవటం గమనించి, రైతు భార్య అందులో ఏదో రహస్యం ఉన్నదని గ్రహించింది. అదేమిటో తెలుసుకోవాలని పట్టుదల కలి గింది.ఆమె రైతుతో, “నాకిదే పనా? ఆవు లనూ,గొర్రెలనూ చూస్తున్నాను చాలదూ? నీ ఎడ్లను నువ్వే కట్టేసుకో. ఆ తరవాత నీ ఇష్టం వచ్చిన చోటికి వెళ్ళి, నీ ఇష్టం వచ్చిన ప్పుడు తిరిగిరా,” అన్నది.\nచేసేది లేక, రైతు వీపుమీది మూట కింద దించి ఎడ్లను కట్టెయ్యబోయాడు. వెంటనే రైతు భార్య మూటలో నుంచి కంచుపాత్ర పైకి తీసింది. దాని నిండా బంగారం! రైతు ఎడ్లను కట్టేసి, మేత వేసి తిరిగివచ్చేలోపుగా ఆమె ఆ పాత్రను దాచి, అదే ఆకారమూ బరువూగల రాయి ఒకటి తీసుకువచ్చి సంచీలో పెట్టింది.\nరైతు పని ముగించుకునివచ్చి,మూటను వీపున పెట్టుకుని, తిన్నగా న్యాయాధికారి ఇంటికి వెళ్ళాడు.\n“తమకు ఒక బహుమానం తెచ్చాను, దొరా!\" అన్నాడు వాడు. న్యాయాధికారి అది ఎంతవిలువైన బహుమానమో అనుకుంటూ సంచీ తీసి చూసేసరికి రాయి కనిపించింది.\nన్యాయాధికారితో పాటు రైతు కూడా ఆశ్చర్యపోయాడు. రైతు ప్రవర్తనకు ఏదో బల మైన కారణం ఉంటుందని తోచి న్యాయాధి కారి ఆ రాత్రి వాణ్ణి ఒక కొట్లో బంధింపజేసి,\nరాత్రి వాడు ఏం మాట్లాడుకుంటాడో, ఏం చేస్తాడో గమనించమని ఇద్దరు జవానులను నియోగించాడు.\nరైతు ఆకొట్లో కూచుని పైకి వినబడకుండా గొణుగుతూ,చేతులతో అభినయిస్తూ, \"ఇంత చెంబు! ఇంత ఎత్తు! దాని నిండాబంగారమే!, సందేహం లేదు. నిజంగా బంగారమే!\" అను కున్నాడు.\nజవానులు న్యాయాధికారితో రైతు చేతు లతో చేసిన అభినయం వివరించి చెప్పారు. న్యాయాధికారి వాణ్ణి తన వద్దకు తీసుకు రమ్మని జవానులకు చెప్పి, వాడు రాగానే, “చేతులతో ఏదో కొలుస్తున్నావట! ఏమిటా కొలిచేది?\" అని అడిగాడు.\nరైతు న్యాయాధికారితో, “తమరి కొలతలే తలుచుకుంటున్నాను దొరా. తమరి తల ఇంత లావుంటుంది. తమరి మెడ ఇంత మందం ఉంటుంది. తమరి పొట్ట ఈపాటి ఉంటుంది,” అన్నాడు.\nన్యాయాధికారికి పట్టరాని ఆగ్రహం వచ్చి, \"ఈ వెధవను వెంటనే ఉరి తీసెయ్యండి,” అని జవానులను ఆజ్ఞాపించాడు.\nవాళ్ళు రైతును తీసుకుపోయి,ఉరికంబం ఏర్పాటు చేసి, తాడు బిగించి, ఉచ్చు మెడకు తగిలించ బోతూండగా రైతు, “ఆగండి, న్యాయాధికారిగారికి ఒక మాట చెప్పాలి,” అన్నాడు.\nజవానులు వాణ్ణి న్యాయాధికారి దగ్గరికి తీసుకుపోయి, వాడి చివరి కోరిక ఆయనకు నివేదించారు.\n“ఏమిటినువ్వు నాకు చెప్పాలనుకున్నది?” అని న్యాయాధికారి రైతును అడిగాడు.\n“చూడు, దొరా! మీమనుషులు ఆఉచ్చు నామెడకు బిగిస్తే నాకు ఊపిరి ఆడేదికాదు,” అన్నాడు రైతు.\nన్యాయాధికారికి నవ్వు ఆగలేదు. “ఆ వెధ వను వదిలెయ్యండి,\" అన్నాడాయన.\nరైతు ఇంటికి తిరిగి వెళ్ళి బంగారం పెట్టు కుని తన భార్యతో సుఖంగా జీవిం చాడు.",
            "book_page_end": 56
        },
        {
            "title": "పరీక్షలంటే భయమెందుకు?",
            "book_page_start": 57,
            "pdf_page_start": 57,
            "pdf_page_end": 60,
            "author": "చందమామ బృందం",
            "genre": "వ్యాసం/విద్య",
            "moral": "పరీక్షలంటే భయం అవసరం లేదు. క్రమబద్ధంగా, ప్రణాళికతో చదివి, ఆఖరి నిమిషంలో హడావిడి పడకుండా ఆత్మవిశ్వాసంతో పరీక్షలు ఎదుర్కోవడమే విజయానికి రాజమార్గం.",
            "keywords": [
                "పరీక్షలు",
                "భయం",
                "అధ్యయనం",
                "పట్టుదల",
                "ప్రణాళిక",
                "విజయం"
            ],
            "characters": [
                "మీరా",
                "మహేష్",
                "లతాశంకర్ (టీచర్)"
            ],
            "locations": [
                "పాఠశాల",
                "తరగతి గది"
            ],
            "content": "“వచ్చే నెలలో ఫైనల్ పరీక్షలు. పాఠాలన్నీ ఇప్పటి నుంచే జాగ్రత్తగా చదవాలి!” అన్నది టీచర్ లతాశంకర్.\nతరగతి గదినంతా ఒక్క నిమిషం నిశ్శబ్దం ఆవరించింది. జీవితమంతా హఠాత్తుగా విచార గ్రస్తమైనట్టయింది.ముందువరుసలో కూర్చున్న మీరా అరచేతుల్లో చెమటలు పోశాయి. ఆమె గుండె వేగంగా కొట్టుకోసాగింది. ఆమెకు ఒక్క సారిఏడవాలనిపించింది.అక్కడి నుంచి దూరంగా, పరీక్షలకు దూర దూరంగా పరిగెత్తి పారిపోవా లనిపించింది.\nమీరాకు పరీక్షలంటే మహాభయం; చెడ్డ బెదురు. అవి ఆ అమ్మాయికి చిల్లర మల్లర రోగాలు కూడా తెచ్చి పెడతాయి. వ్యాసాలు రాయడం అన్నా, పాఠాలు అప్పగించడమన్నా ఆమెకు ఇష్టమే. అయితే పరీక్షల పేరు చెబితే చాలు. కడుపులో తిప్పినట్టవుతుంది. మన సును చెప్పలేని విచారం, భారం ఆక్రమిస్తాయి. చదివినదంతా ఒక్కసారిగా మరిచిపోయినట్టు భ్రమ.\nపరీక్ష సమయంలో ఆమెకు తరగతి గది వింతగా, భయంగా కనిపించింది. ఎప్పుడూ గలగలా నవ్వుతూ సరదగా పలకరించే ఆమె స్నేహితులు కూడా బిగుసుకుపోయి దూరమై\nపోయారు. ఉపాధ్యాయులు కూడా వాళ్ళ వాళ్ళ పనుల్లో నిమగ్నులైపోయి తనను పట్టించుకో నట్టు కనిపించారు. ఆమెను చూసి ఒక్కరూ చిన్నగా నవ్వను కూడాలేదు. పలకరింపులు లేవు. మీరా ప్రశ్న పత్రం అందుకున్నది. చేతులు వణికాయి. కొంతసేపటికి అందులో ఉన్న వాటిని మెల్లగా చదివింది. పరీక్షలకు ఆమె ఎంతో కష్టపడి చదివి ఉన్నప్పటికీ,అనుకున్నంత బాగా రాయలేకపోయాను కదా అని దిగులు పడిపోయింది.\nపరీక్షలు వస్తున్నాయని చెప్పగానే మీరెలా స్పందిస్తారు? మీరా లాగా హడలిపోతారా? పరీ క్షల గొడవే లేకుండా వుంటే బావుణ్ణు కదా అని అనుకుంటున్నారా? అయితే, ఈ పేజీలను ఒకసారి తప్పకుండా చదవండి.\nపట్టుదల అంటే.....\n1. నా ప్రయత్నం సరైనదని నేను భావించినంత కాలం నా ప్రయత్నాన్ని మానుకోను. పట్టుదల వదలుకోను.\n2. నేను తుదివరకూ పోరాడితే సర్వశక్తులూ నాకు అనుకూలంగా ప్రవర్తిస్తాయని విశ్వసిస్తాను.\n3. ఎన్ని ఒడిదుడుకులు ఎదురైనా భయపడను. ధైర్యంగా ముందుకు సాగుతాను.\n4. నా లక్ష్యం నుంచి వైదొలగాలని నన్ను బెదిరించేవారినీ, ఆటంకపరచడానికి ప్రయత్నించే వారినీ అనుమతించను.\n5. భౌతిక ప్రతిబంధాలనూ, లోపాలనూ అధిగమించడానికి పోరాడతాను.\n6. నా కోరికను సాధించడానికి నేను మళ్ళీ మళ్ళీ ఇంకా మళ్ళీ ప్రయత్నిస్తాను.\n7. మోసాలనూ, ద్రోహాలనూ; కష్ట నష్టాలనూ ఎదిరించి పోరాడి ఘన విజయాలు సాధించిన మహాను భావుల నుంచి పాఠాలు నేర్చుకుంటాను. నవచైతన్యం నాలో నింపుకుంటాను.\n8. ఎన్ని అవరోధాలు ఎదురైనప్పటికీ నిరుత్సాహానికీ, నిరాశకూ లొంగిపోను. – హెర్మన్ షెర్మ\nమహేష్ - పనిభారం!\nవచ్చే సోమవారం గణితం రివిజన్ టెస్ట్ అని గురువారమే మహేష్కు తెలిసింది. ఆ లెక్కలను అతడు రెండు వారాలుగా నేర్చుకుంటున్నాడు. ఇప్పుడు కొన్ని లెక్కలు వేసి చూశాడు. వాటిలో తనకు తెలియనివి చాలా ఉన్నాయి. అతడు వదలకుండా హోమ్ వర్క్ చేశాడు. కానీ, టీవీ చూస్తూ చేశాడు. హోమ్ వర్క్ పుస్తకాలు సరిదిద్ది వచ్చినప్పుడు తప్పులు ఏవి? ఒప్పులు ఏవి? అని సరిచూసుకోవాలనే శ్రద్ధ కూడా కనబరచలేదు. ఒక్కోసారి అయితే, హోమ్ వరన్ను తన స్నేహితుడి నోటు పుస్తకం నుంచి కాపీ చేసి ఇచ్చాడు కూడా.\nఆదివారం రాత్రి పుస్తకాలు ముందుంచుకుని కూర్చున్నాడు. యూనిట్లోని లెక్కలన్నిటినీ ఒక్క సారిగా చేసేయవచ్చని ఆశపడ్డాడు. అయితే లెక్కల పుస్తకం తెరిచి చూస్తే మహాపర్వతంలాగా కని పించింది. లెక్కలు కూడా అంత సులభంగాలేవు. వాటిలో మూడోవంతు చేసేసరికి నడుం నొప్పి పుట్టింది. రాత్రి చాలా పొద్దుపోవడంతో నిద్రముంచుకువచ్చింది. బాగా తెలిసిన లెక్కలు కూడా మరొకసారి చేసి చూడ డానికి అవకాశం లేకుండాపోయింది. ఇంకా వేయ వలసిన లెక్కలు తరగని కొండలా భయపెట్టాయి. భయం, దడ పోటీ పడి అతన్ని గడగడలాడించాయి. అంతలో అతని తల్లి వచ్చి, \"ఇంకా మేలుకొని ఉన్నావేంటి? పొద్దున లేచి స్కూలుకు వెళ్ళడానికి ఆలస్యమవుతుంది, వెళ్ళి పడుకో!\" అని లేపి పడుకో బెట్టింది.తెల్లవారగానే హడావుడిగా లేచి బడికి వెళ్ళాడే తప్ప, టెస్ట్లో తనకు తెలిసిన లెక్కలను కూడా సరిగ్గా వేయలేకపోయానే అని ఇంటికి వచ్చాక బాధపడి పోయాడు. ఆ రోజు నుంచి క్రమం తప్పకుండా కష్టపడి చదివి ఫైనల్ పరీక్షలకైనా ఇలాంటి గందర\nగోళం రాకుండా చూసుకోవాలని గట్టిగా నిర్ణయం తీసుకున్నాడు.\nమీరు అన్నిటినీ ఆఖరి నిమిషం వరకు వాయిదా వేస్తూ వచ్చారంటే-చదవవలసిన పాఠాలను చదవడం సాధ్యంకాదు. అర్థం చేసుకోవడం అసలు వీలు పడదు. కాబట్టి కంఠస్థం చేయాలనుకుంటారు.అది ఒక్క రోజులో సాధ్యమయ్యేపనికాదు. వాటిని జ్ఞాపకం పెట్టుకోవడం చాలా కష్టం. తీరా పరీక్ష రాసేటప్పుడు భయం పుట్టుకువచ్చి అయోమయ పరిస్థితి ఏర్పడు తుంది. ఈ సమస్యలన్నిటికీ రోజూ క్రమబద్ధంగా చదవడం ఒక్కటే పరిష్కారం. అదే విజయానికి రాజమార్గం!\nమీకు ఉపయోగపడే కొన్ని చిట్కాలు\nసంవత్సరమంతా....\nతరగతిలో ఉపాధ్యాయులు చెప్పే పాఠాలు శ్రద్ధగా వినాలి.\nనోట్సు, క్లాస్వర్క్, ఉపాధ్యాయులు చెప్పే ముఖ్యాంశాలను వాయిదా వేయకుండా అప్పటికప్పుడు రాసుకుంటూ ఉండాలి.\nహోమ్ వర్క్ చేయడం మానకూడదు. ఉపా ధ్యాయుల సూచనలు పాటిస్తూ, ఏరోజు పాఠాలు ఆరోజే చదివేయాలి.\nఈవిధంగా చేయడం వల్ల పరీక్షలకు ముందు నోట్సు, ముఖ్యాంశాలు, పుస్తకాలలోనూ, వర్క్ షీట్స్లోనూ ఇచ్చిన ప్రశ్నలకు సమాధానాలు మాత్రం చదువుకుంటే చాలు. సంవ త్సరమంతా పాఠాలన్నిటినీ క్రమం తప్పకుండా చదివి ఉండడం వల్ల, వాటిలోని విషయాలన్నీ మీకు తెలిసినవే. ఏప్రశ్నకైనా సుల భంగా సమాధానం రాయగలుగుతారు.\nపరీక్షలకు ముందు\nపరీక్ష లు ఇంకా ఒక నెల ఉందనగానే రివిజన్ అంటే పునశ్చరణ మొదలు పెట్టండి.\nపునశ్చరణను ఒక ప్రణాళిక ప్రకారం చేయండి.\nఆ ప్రణాళికలో ప్రతి పాఠ్యాంశానికీ నిర్దిష్ట సమయం కేటాయించండి.\nఅధ్యాయాలన్నిటినీ కనీసం ఒక్కసారైనా పునశ్చరణ చేయండి.\nపునశ్చరణ చేయడం ఎలా?\nపాఠాలన్నిటినీ ఒకసారి చదవండి.\nవాటిలోని ప్రధాన అంశాలను క్షుణ్ణంగా అర్థం చేసుకోండి.\nప్రధాన అంశాలను క్లుప్తంగా అంటే వాటి సారాంశాన్ని రాసుకోండి.\nమామూలు ప్రశ్న పత్రం ఎలా ఉంటుందో పరిశీలించండి.\nప్రశ్నలన్నిటికీ నిర్ణీత సమయంలో సమా ధానాలు రాసి పూర్తి చేయడం అలవాటు చేసుకోండి.\nసమాధానాలను అర్థం చేసుకుని చదవండి. కంఠస్థం చేయడం, ఒట్టినే బట్టీపట్టడం మంచి పద్ధతి కాదు.\nఫైనల్ పరీక్షలకు ముందు నోట్సును జాగ్ర త్తగా చదువుతూ, ప్రశ్నలకు సమాధానాలు రాసి చూడండి. ఇది చాలా ముఖ్యం. కేవలం చదువు కుంటూ పోవడంకన్నా, ఒకటికి రెండుసార్లు రాసి చూడడం ఎక్కువ ఉపయోగం. ఇలా అభ్యాసం చేయడం వల్ల ప్రశ్న పత్రంలో ప్రశ్న కనిపించగానే, మనసులో సమా ధానం స్ఫురిస్తుంది. మీ చేయి దానంతట అది సునా యాసంగా సమాధానం రాసుకుంటూ పోతుంది!\nపరీక్షకు ముందు రాత్రి\nచివరి నిమిషంలో బట్టీపట్టకండి.\nముఖ్యాంశాలను ఒకసారి నెమ్మదిగా చదవండి.\nచదివిన వాటిని ఒకసారి మనసులోనే మననం చేసుకోండి.\nమంచి భోజనం చేయండి. విశ్రాంతి తీసుకోండి.\nపెందలాడే నిద్రకు ఉపక్రమించండి.\nకొత్తగా పాఠాలు చదవడానికీ,సమాధానాలు నేర్చు కోవడానికీ ఇది సమయంకాదు. ఇప్పటికే మీరు చాలా చదివి ఉంటారు. చదవని వాటిని ఆఖరి నిమిషంలో బట్టీ పట్టాలని హడావుడి పడడంవల్ల త్వరగా అలసి పోతారు. అది మీలో భయం పుట్టిస్తుంది. అందువల్ల, ఈ రాత్రి నెమ్మదిగా చదివినంత చదివి, హడావుడి పడకుండా ప్రశాంతంగా నిద్రపోవడం మంచిది. పొద్దున ప్రశాంత చిత్తంతో పరీక్షకు హాజరు కావడానికి అది ఉపకరిస్తుంది.\nపరీక్ష హాలులో\nప్రశాంతంగా ఉండండి.\nఅన్ని ప్రశ్నలనూ, సూచనలనూ జాగ్రత్తగా చదవండి.\nఒక్కొక్క ప్రశ్నకు సమయాన్ని కేటాయిం చండి. రాసిన వాటిని ఒకసారి తిరిగి చదువు కోవడానికి కొంత సమయం కేటాయిం చండి.\nమీకు బాగా తెలిసిన ప్రశ్నలన్నిటికీ మొదట సమాధానాలు రాయండి.\nఆ తరవాత తెలియని ప్రశ్నల వైపు దృష్టి మళ్ళించండి.\nఅలాంటి ప్రశ్నలను ఒకటికి రెండు సార్లు చదివి అవి ఏ పాఠానికి సంబంధించినవో జాగ్రత్తగా ఆలోచించండి.\nఆలోగా మీకు సమాధానం స్ఫురించవచ్చు. తెలిసిన మేరకు రాయండి.\nఒకే ప్రశ్నకు ఎక్కువ సమయం వెచ్చించ కండి.\nప్రశ్నలన్నిటికీ సమాధానాలు రాసి పూర్తి చేశాక ఇంకా సమయం మిగిలి ఉన్నట్ట యితే, మీ సమాధానాలు సరిచూసుకోండి. అక్షరాల తప్పులు ఏవైనా దొర్లాయేమో ఒకసారి చదివి చూసుకోండి.\nగుర్తుంచుకో తగిన మాటలు\nఒక్క డిక్షనరీలో మాత్రమే 'పని'కి ముందు 'విజయం' కనిపిస్తుంది. జీవితంలో కష్టపడి పనిచేసాకే విజయం సిద్ధిస్తుంది. మొదట కృషి; ఆ తరవాతే విజయం. కష్టపడి పనిచేయడం అనే మూల్యం విజయానికి మనం తప్పక చెల్లించాలి. తగిన మూల్యం చెల్లించడానికి సిద్ధమయితే మీరు దేన్నయినా సాధించవచ్చు. -విన్స్ లోంబార్డీ\nమీరు దేనిని సాధించగలరు అన్నదానిని మీ సమర్థత నిర్ణయిస్తుంది. మీరు ఏమి చేయగలరు అన్నదానిని మీ సంకల్పం నిర్ణయిస్తుంది. మీరు ఎంత బాగా చేయగలరు అన్నదానిని మీ వైఖరి నిర్ణయిస్తుంది. —లోవ్ హాల్\nమరింత బాగా చెయ్యాలి, అనే నిరంతర ప్రయత్నమే క్రమేణా నైపుణ్యంగా పరిణమిస్తుంది. -ప్యాట్ రైలే\nరాత్రింబవళ్ళు నిరంతరాయంగా సాగే చిన్న చిన్న ప్రయత్నాల సమాహారమే విజయం! -రాబర్ట్ కోలియర్",
            "book_page_end": 60
        }
    ],
    "statistics": {
        "total_stories": 10,
        "author_counts": {
            "లక్ష్మీగాయత్రి రచన": 1,
            "చందమామ బృందం": 8,
            "విశ్వావసు": 1
        },
        "genre_counts": {
            "జానపద కథ (బేతాళ కథ)": 1,
            "జానపద సీరియల్": 1,
            "చారిత్రక కథ / నీతి కథ": 1,
            "జీవిత చరిత్ర / వ్యాసం": 1,
            "చారిత్రక వ్యాసం": 1,
            "నీతి కథ": 2,
            "పౌరాణిక సీరియల్": 1,
            "వ్యాసం/సమాచారం": 1,
            "వ్యాసం/విద్య": 1
        }
    }
}
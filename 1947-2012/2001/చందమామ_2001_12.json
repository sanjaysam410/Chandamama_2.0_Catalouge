{
    "book_id": "చందమామ_2001_12",
    "stories": [
        {
            "title": "శాంతి-సామరస్యం!",
            "book_page_start": 5,
            "pdf_page_start": 5,
            "pdf_page_end": 5,
            "author": "విశ్వం",
            "genre": "సంపాదకీయం",
            "moral": "మానవతా దృష్టితో శాంతి, సామరస్యాలను పెంపొందించడం భావితరాలకు మార్గదర్శకం.",
            "keywords": [
                "శాంతి",
                "సామరస్యం",
                "తీవ్రవాదం",
                "మానవత్వం",
                "విశ్వమానవ ప్రేమ"
            ],
            "characters": [],
            "locations": [
                "ప్రపంచం",
                "అమెరికా",
                "ఆఫ్ఘనిస్తాన్"
            ],
            "content": "ఆశలతో, అందమైన కలలతో ఆరంభమైన నవసహస్రాబ్ది నూతన సంవత్సరం ముగుస్తూన్న చివరిదశలో భీకరయుద్ధనాదాలు, ఆక్రందనలు వినిపించడం మొదలయ్యాయి. సెప్టెంబర్లో అమెరికాలోని ప్రపంచ వర్తకసంస్థ విధ్వంసం; దాని పర్యవసానంగా అక్టోబర్లో ఆఫ్ఘన్టీవ్రవాదులపై అమెరికా దాడి ప్రపంచాన్ని కలవరపరచాయి.\nబయోటెర్రరిజం అనే జీవాస్త్ర తీవ్రవాదం ప్రపంచ ప్రజలను భయకంపితులనుచేస్తోంది!\nకుటుంబంలో జరిగే విషాదఘటన బంధుమిత్రులను ఒకటిగా కలిపినట్టే; కొన్ని ప్రాంతాలలో జరిగిన కొన్ని విషాద దుర్ఘటనలు పలుదేశాలను చేరువకు తీసుకువచ్చాయి. దేశనాయకుల మనసుల్లో మొదట ఏర్పడిన విభ్రాంతి, ఆగ్రహం క్రమేణా— వీటన్నిటికీ మూలమైన తీవ్రవాదాన్ని ప్రపంచంనుంచి సమూలంగా రూపుమాపాలనే అభిప్రాయానికి దారితీశాయి. అలా జరిగినప్పుడే ప్రపంచ ప్రజలు, శాంతి సామరస్యాలతో సుఖంగా జీవించడానికి సాధ్యపడుతుంది!\nఏ మతంగానీ, మనిషికీ మనిషికీ మధ్య ద్వేషాన్ని బోధించడంలేదు. ప్రేమ, కరుణ ప్రతి మతానికీ మూలస్తంభాలు. పైగా మనం నివసిస్తూన్న ఈ ప్రపంచాన్ని, నివాసయోగ్యంగా భావితరాలకు అప్పగించవలసిన బాధ్యత మన అందరిమీదా ఉన్నది. అందువల్ల మతాలకు అతీతంగా మానవతా దృక్పథంతో మసలుకోవడం ఎంతైనా అవసరం. అప్పుడే మనం మనుషులం అనిపించుకోగలం. మానవతా దృష్టినీ, విశ్వమానవ ప్రేమనూ అలవరచుకుందాం. శాంతి సామరస్యాలతో జీవించి భావితరాలకు దారి చూపుదాం!",
            "book_page_end": 5
        },
        {
            "title": "బాధ్యత!",
            "book_page_start": 7,
            "pdf_page_start": 7,
            "pdf_page_end": 8,
            "author": "కోలపల్లి ఈశ్వర్",
            "genre": "సామాజిక కథ",
            "moral": "కనీసం పశువులకు ఉన్న బాధ్యత జ్ఞానం మనిషికి ఉండాలి. బాధ్యత ఎరిగిన భర్త కష్టపడి కుటుంబాన్ని పోషించాలి.",
            "keywords": [
                "బాధ్యత",
                "సోమరితనం",
                "కుటుంబం",
                "కుక్క",
                "కమలమ్మ"
            ],
            "characters": [
                "కిష్టయ్య",
                "కమలమ్మ",
                "కుక్క",
                "కుక్క పిల్లలు"
            ],
            "locations": [
                "రామాపురం",
                "చెరువు గట్టు"
            ],
            "content": "రామాపురంలోని పెద్ద చెరువు గట్టు పక్కన కొందరు పేదవాళ్ళు గుడిసెలు కట్టుకుని వాటిల్లో నివసిస్తున్నారు. అలాంటి గుడిసెల్లో ఒకదానిలో కిష్టయ్య అనేవాడు, భార్యా ఇద్దరు పిల్లలతో ఉంటున్నాడు.\nఈ కిష్టయ్య బద్ధకం మనిషి. అలా గుడిసె ముందు నులకమంచంలో పడుకుని ఏవేవో పగటి కలలు కంటూండేవాడు. ఏదో ఒకరోజున తన అదృష్టం పండి గొప్ప సంపద లభిస్తుందనేది వాడి నమ్మకం. ఎక్కడో ఎవరో ఏ శ్రమా, కాయకష్టం చేయకుండా అదృష్టంకొద్దీ లక్షాధికారులైపోయారనే నీలివార్తలు వాడు చాలా విన్నాడు. తనూ అలాంటి అదృష్ట వంతుల్లో ఒకడు ఎందుకు కాకూడదు అన్నది వాడి ఆశ.\nకుటుంబాన్ని పోషించవలసిన భర్త, బాధ్యత మరిచి సోమరిగా కలలుగంటూ పడి ఉండడం వాడి భార్య కమలమ్మకు పట్టరాని కోపం తెప్పించేది. ఏదో ఒక పని చేయకపోతే పూట గడిచేదెలా అంటూ, ఆమె ఎన్నోసార్లు భర్తకు నచ్చజెప్పాలని ప్రయత్నించినా, వాడు ఆమె మాటల్ని ఏమాత్రం లెక్కచేసేవాడు కాదు. చేసేదిలేక కమలమ్మే నాలుగిళ్ళల్లో పాచిపనిచేస్తూ, ఏదో ఒకవిధంగా కుటుంబ పోషణ జరుపుతూ వస్తున్నది.\nఒకరోజు కిష్టయ్య గుడిసె ముందు మంచంలో పడుకుని వుండగా, ఒక బక్క చిక్కిన కుక్క అటుగా వచ్చింది. దాని వెనకే దాని మూడు పిల్లలూ వచ్చాయి. అవి పాలు తాగడానికి తల్లిపై ఎగబడుతున్నాయి. కానీ కుక్క తన పిల్లలకు తగినన్ని పాలు ఇవ్వలేకపోతున్నది. ఆకలితో అలసి సొలసి వున్న కుక్క పిల్లలు, గుడిసెకు కాస్త దూరంగా మూలుగుతూ ముడుచుకుని పడిపోయాయి.\nతల్లి కుక్క మెల్లిగా నక్కుతూ గుడిసెలోకి ప్రవేశించింది. అప్పుడే వండి వార్చివున్న అన్నపు కుండను చూసింది. అది అటూ యిటూ చూస్తూ కుండ దగ్గరకు వెళ్ళి, దానిలో మూతి పెట్టబోయింది.\nఅప్పుడే బయటనుంచి గుడిసెలోకి వస్తున్న కమలమ్మ అది చూసి కోపంతో అరుస్తూ,గోడకి ఆనించివున్న కర్రను కుక్క పైకి విసిరింది. కర్ర తిన్నగా పోయి కుక్క కాలికి తగలడంతో, అది కుయ్యోమని కుంటుతూ బయటికి పరిగెత్తింది.\nకుక్క ముట్టిన కుండలోని అన్నం ఎలా తినడం, అని బాధపడుతూ కమలమ్మ కుండలోని అన్నాన్ని బయటపడేసింది. ఆ వెంటనే తల్లి కుక్కా, దాని పిల్లలూ అన్నం దగ్గరకు చేరాయి. కడుపునిండా తిన్న తల్లి కుక్క, తన పిల్లలకు పాలివ్వడానికి కావలసిన శక్తిని సంపాదించుకున్నది.\nమర్నాడు అదే సమయంలో గుడిసెలోకి వెళ్ళింది, ఆ కుక్క. ఐతే అనుకోకుండా అక్కడికి వచ్చిన కమలమ్మ కాస్త దూరంనుంచే దానిపైకి రాయి విసిరింది. రాయి దెబ్బకు కుక్క అరుస్తూ పారిపోవడం--అంతా క్షణాల మీద జరిగిపోయింది.\nఈ గొడవకు కుక్కిమంచంలో తియ్యటి కలలు కంటున్న కిష్టయ్య అదిరిపడి లేచి, జరిగిందేమిటో గ్రహించాడు. వాడు గట్టిగా విసుక్కుంటూ, “పాడు కుక్క మళ్ళీవచ్చిందీ? నిన్న అంత పెద్ద దెబ్బ తగిలినా, దానికి బుద్ధి రాలేదన్నమాట!\" అన్నాడు.\nవెంటనే కమలమ్మ వాడికేసి తీవ్రంగా చూస్తూ, “కన్నందుకు ఎంతకష్టపడి అయినా పిల్లల్ని పెంచాలని దాని తాపత్రయం. ఒక దెబ్బ తగిలితే తగులుతుంది, కానీ నిన్నటిలా . అన్నం దొరుకుతుందిగదా, అని దాని ఆశ! పిల్లల ఆకలి తీర్చడానికి ఒక కుక్కే అంతగా ఆరాటపడుతూంటే, నీలాంటి బాధ్యత ఎరగని మనిషి సంగతేమిటి?\" అంటూ విసురుగా గుడిసెలోకి పోయింది.\nభార్య మాటల్లోని పరమార్థాన్ని గ్రహించిన కిష్టయ్య, కుక్కిమంచం దిగి, దాన్ని గోడ పక్కకు బరబరా ఈడ్చి, ప్రయత్నిస్తే ఏదో ఒక పని దొరక్కపోతుందా అనుకుంటూ గ్రామంలోకి బయలుదేరాడు.",
            "book_page_end": 8
        },
        {
            "title": "వర్తకబుద్ధి",
            "book_page_start": 9,
            "pdf_page_start": 9,
            "pdf_page_end": 9,
            "author": "చందమామ బృందం",
            "genre": "నీతి కథ",
            "moral": "అతిగా ఆశపడి బేరమాడటం వలన ఉన్న అవకాశం కూడా కోల్పోతాము.",
            "keywords": [
                "వర్తకుడు",
                "కిన్నరజాతి చేప",
                "వరాలు",
                "దురాశ",
                "బేరం"
            ],
            "characters": [
                "వర్తకుడు",
                "కిన్నరజాతి చేప"
            ],
            "locations": [
                "సరస్సు"
            ],
            "content": "పూర్వం ఒక వర్తకుడు వడ్డీవ్యాపారం, ఇతరత్రా అనేకరకాల వ్యాపారాలు చేసి లక్షలు ఆర్జించాడు. ఒక్కొక్కసారి ఆయనకు తీరికసమయాల్లో, దాపులనున్న సరస్సుకుపోయి చేపలు పట్టడం అంటే చాలా ఇష్టం. ఒకనాడావర్తకుడు చిన్నపడవలో సరస్సులో కొంతదూరంపోయి వల వేశాడు. వలలో చేప ఒకటి పడింది. వలను నీటినుంచి పైకిలాగి చేపను పడవలో జారవిడిచాడు.\nఅది మామూలు చేపకాదు, పంచవన్నెల చేప. సూర్యకాంతిలో వివిధరకాల కాంతులు వెదజల్లుతూ మెరిసిపోతున్నది. వర్తకుడు ఇదిచూసి ఆశ్చర్యపడుతున్నంతలో చేప ఊపిరాడక అటూ ఇటూ కొట్టుకుంటూ, \"నేను కిన్నరజాతి చేపను! మూడువరాలు కోరుకో ఇస్తాను. నన్నుత్వరగా సరస్సులో వదులు, ” అన్నది.\n'మూడు కాదు, ఐదు వరాలివ్వు!\" అన్నాడు వర్తకుడు.\nచేప గిలగిల్లాడిపోతూ, “మూడంటే మూడే! ఆ వరాలు కోరుకుని నన్ను త్వరగా సరస్సులో పడవెయ్యి. ఊపిరాడడం లేదు,” అన్నది ఆయాసపడుతూ.\n“సరే! పెద్దగా బేరం ఆడడం లేదు. నాలుగున్నర వరాలివ్వు,\" అన్నాడు వర్తకుడు.\n“కాదు, మూడంటే మూడే!\" అన్నది చేప, వణుకుతున్న చిన్న స్వరంతో.\n\"సరే, నేను వర్తకుణ్ణి. ఆట్టే తీసితీసి బేరాలాడే స్వభావంకాదు నాది. నాలుగున్నరకాదు, నాలుగు వరాలివ్వు చాలు,\" అన్నాడు వర్తకుడు.\nచేప జవాబివ్వలేదు. అది ఆసరికే ప్రాణాలు విడిచింది.",
            "book_page_end": 9
        },
        {
            "title": "యక్షపర్వతం",
            "book_page_start": 11,
            "pdf_page_start": 11,
            "pdf_page_end": 17,
            "author": "చందమామ బృందం",
            "genre": "ధారావాహిక/సాహసం",
            "moral": "తెలివి, సాహసం, మంత్రశక్తులను కలిపి వాడటం శత్రువులపైన విజయాన్ని సాధించడానికి అవసరం.",
            "keywords": [
                "యక్షుడు",
                "రాజకుమార్తెలు",
                "ఖడ్గవర్మ",
                "జీవదత్తుడు",
                "మణిభూషణుడు"
            ],
            "characters": [
                "ఖడ్గజీవదత్తుడు",
                "ఖడ్గవర్మ",
                "వీరపుర మంత్రి",
                "మణిభూషణుడు",
                "మణిరంజితుడు",
                "పద్మావతి",
                "వసంతకుమారి",
                "రాక్షసి",
                "రాక్షసుడు",
                "మహోగ్రనేత్రుడు"
            ],
            "locations": [
                "వీరపురం",
                "బిలదుర్గం",
                "నది",
                "వింధ్య పర్వతాలు",
                "యక్షపర్వతం",
                "అరణ్యం"
            ],
            "content": "[ఖడ్గజీవదత్తులు యుక్తిగా వీరపురసైనికుల్ని బిలదుర్గంలో చుట్టుముట్టి, సేనానాయకుడితోపాటు సైనికులందరూ సులభంగా లొంగిపోయేలా చేశారు. సమరబాహుతోపాటు వాళ్ళిద్దరూ కొండకోట దగ్గరకు వచ్చేసరికి, అక్కడ వృద్ధుడైన వీరపుర మంత్రి కనిపించాడు. అతడు సమరబాహును తన రాజుపక్షాన కొండకోటకు స్వతంత్రుడైన రాజుగా అంగీకరించి, ఖద్గజీవదత్తులతో సమీపంలోని నది దగ్గరకు వెళ్ళాడు. - తరవాత ]\nఖడ్గజీవదత్తులూ, వీరపురమంత్రీ నది ఒడ్డుకు చేరేసరికి, రథాకారంలో వున్న పడవ నీటి మీద తేలియాడుతూ వాళ్ళున్న చోటుకు రాసాగింది.\nఖడ్గజీవదత్తులు పడవకేసి పరీక్షగా చూసి, అది రథాకృతిలో తయారుచేసిన కొయ్య పడవ అని గ్రహించారు.\nజీవదత్తుడు, వీరపురమంత్రికేసి తల తిప్పి, “మహామంత్రీ! ఒకానొక యక్షుడి వల్ల, మా గురించిన సమాచారం తెలిసింద న్నారు. ఆ యక్షుణ్ణి మీరీ పడవలోనే కలుసు కున్నారా?” అని అడిగాడు.\n\"క్షత్రియ యోధుల్లారా! దాపరికం లేకుండా మీకు జరిగిన సంగతి చెప్పేస్తాను. గడచిన రాత్రి రెండవ జాము వేళలో, ఒక యక్షుడు ఆకాశ మార్గాన రథంలో వచ్చి, భవనం మీద చెలికత్తెలతో ఇష్టాగోష్ఠి చేస్తున్న వీరపుర రాజపుత్రిక వసంతకుమారిని బలాత్కారంగా అపహరించుకుపోయాడు. అతడు అక్కణ్ణించి వెళ్ళేప్పుడు భవనం మీద ఒక తాళపత్రాన్ని వదిలి వెళ్ళాడు. ఆ తాళపత్రంలో రాసివున్న దానినిబట్టి ఆలోచించి చూస్తే, ఆ దుర్మార్గుడు లోగడ పద్మసేన మహారాజు కుమార్తె సౌందర్యరాశి\nఅయిన పద్మావతిని కూడా, ఈ విధంగానే అపహరించుకుపోయినట్టు తెలిసింది,\" అన్నాడు మంత్రి.\nమంత్రి మాటలు వింటూనే జీవదత్తుడు కోపంగా, “ఆ యక్షుడు పద్మావతిని వివాహ మాడి తీసుకుపోతున్నట్టు, మాతో అరణ్య పుర ప్రాంతంలో అబద్ధమాడాడు!” అన్నాడు.\n“అలాగునా, జీవదత్తా! యక్షుడు వదిలి పోయిన తాళపత్రంలో వున్న దానిని బట్టి మీరు వింధ్యపర్వతాల్లో ఎక్కడో వున్న రాతి రథాన్నొకదాన్ని కదిలించగలమని ప్రతిజ్ఞ చేశారట! అవునా?” అని అడిగాడు మంత్రి.\nజీవదత్తుడు జవాబివ్వబోయేంతలో ఖడ్గవర్మ, “నిజమే! ఆ క్రూరుడైన యక్షుణ్ణి, మా ఆయుధాలకు ఎరచేసి, వాడికి బందీలుగా\nచిక్కిన పద్మావతీ, వసంతలను విడిపించుకు రాకపోతే, మేం క్షత్రియులమే కాదు!” అన్నాడు.\nఆ సరికి పడవ ఒడ్డు చేరింది. పడవ ముందు భాగానికి, యక్షుడిలా భూషణా లంకారాలు ధరించిన వ్యక్తి ఒకడు వచ్చి, ఒక క్షణకాలం అందరినీ పరీక్షగా చూసి, “వింధ్య పర్వతాల్లో వున్న రాతిరథాన్ని కది లించే మహావీరులు మీలో ఎవరు?” అని అడిగాడు.\nఖడ్గజీవదత్తులు మౌనంగా చేతులెత్తారు. అప్పుడు యక్షుడు కొంచెం హేళన స్ఫురించే స్వరంతో, “అయితే, మీ ఇద్దరూ నిర్భయంగా పడవలోకి రావచ్చు. నా మిత్రుడు యక్ష మణిరంజితుడు వుండే యక్షపర్వతానికి మిమ్ములను తీసుకుపోతాను. అతడు వివాహమాడ దలచిన పద్మావతీ, వసంత కుమారీ అనే రాజకన్యలు అక్కడే వున్నారు,” అన్నాడు.\nఖడ్గజీవదత్తులు, మంత్రికి వీడ్కోలు చెప్పి, పడవలోకి వెళ్ళారు. జీవదత్తుడు, యక్షుణ్ణి, “నీ పేరేమిటి?” అని అడిగాడు.\n“మణిభూషణుడు. నా మిత్రుడైన మణి రంజితుడు శౌర్యసాహసాల్లో అతడికతడే సాటి. మంత్రతంత్ర శక్తుల్లో అందెవేసిన చేయి. మీరు యక్షపర్వతానికి రావడ మంటే, ప్రాణాల మీదికి తెచ్చుకోవడమే!” అన్నాడు.\n“ఓహో, అలాగునా!” అంటూ జీవదత్తుడు తన చేతిలోని దండాన్ని యక్షుడి భుజానికి ఆనించాడు. ఆ వెంటనే వాడు పిడుగుదెబ్బ తిన్న వాడిలా ఎగిరి గంతేసి\nనిలువెల్లా వణికి పోతూ, “ఏమిటిది, మంత్ర దండమా? నీలో అంత గొప్ప మంత్ర శక్తు లున్నవా?” అన్నాడు.\nజీవదత్తుడు మౌనంగా మంత్రాన్ని జపించి, ఈసారి యక్షుడి భుజాన్ని తన చూపుడు వేలితో తాకాడు. యక్షుడు ఒక చావుకేక పెట్టి దభీమంటూ కిందపడిపోయి, కొద్ది సేపటి తర్వాత ఆయాసపడుతూ లేచి, “నువ్వు నా స్నేహితుడికి సరైన ఉజ్జీవి. మీ ఇద్దరికీ శత్రుత్వమెందుకు?” అన్నాడు.\nఖడ్గవర్మ కోపంగా కత్తి పైకెత్తి, “ఒరే, యక్షుడా! అట్టే చచ్చుపుచ్చు మాటలు మాట్లాడక, పడవను నీ మిత్రుడుండే యక్షపర్వతం కేసి నడుపు. వాణ్ణి ముక్కలుగా నరికి కాకు లకూ, గద్దలకూ ఆహారంగా వేస్తాం,” అన్నాడు.\nఇద్దరు మానవమాత్రులు తనను ఇంతగా హడలగొట్టటం చూసి, మణిభూషణుడు అవమానంతో విలవిలలాడిపోతూ, \"క్షత్రియ యోధుల్లారా! మిమ్మల్ని మణిరంజితుడు తనవద్దకు తీసుకురమ్మన్నాడు. రాజకుమా ర్తెల అపహరణా, రాతిరథం గొడవల్తో నాకు ఎలాంటి ప్రమేయం లేదు,” అన్నాడు.\nతర్వాత జీవదత్తుడు ఆజ్ఞాపించగానే యక్షుడు పడవ చుక్కాని పట్టి, దాన్ని నది మధ్యకు నడపబోతున్నంతలో వీరపురం మంత్రి చేయెత్తి ఖడ్గజీవదత్తులను దీవిస్తూ, “శీఘ్రమే కార్యసిద్ధి కలుగుగాక!\" అన్నాడు.\nపడవ నది మధ్యకు రాగానే జీవదత్తుడు, ఇది యక్షమణిరంజితుడు ఆకాశంలో కూడా ఎగిరేందుకు ఉపయోగించే పడవేమో అని అనుమానించి, యక్షుణ్ణి ఆ సంగతి అడిగాడు.\nదానికి మణిభూషణుడు, “మణిరంజి తుడు ఆకాశగమనానికి ఉపయోగించే పడవ ఇదికాదు. అదివేరు. ఆయనకు రథాకృతిలో వున్న వస్తువులంటే తగని మక్కువ, అంతే!” అన్నాడు.\n“అలాగా పాపం!”అంటూ జీవదత్తుడు నవ్వి, నదికి రెండువైపులా వున్న పర్వతాలనూ, వాటిమీద ఒత్తుగా పెరిగివున్న మహావృక్షా లనూ చూస్తూ, యక్షుణ్ణి, “ఇదంతా వింధ్య పర్వత ప్రాంత మేనా?\" అని ప్రశ్నించాడు.\nయక్షుడు అవునన్నట్టు తల ఊపాడు. జీవదత్తుడు అస్తమించబోతున్న సూర్యుడి కేసి ఒకమారు చూసి, ఖడ్గవర్మతో, “మనం ఈ రాత్రికి నది ఒడ్డునే భోజనం ఏర్పాటు చేసుకుని, సూర్యోదయంతోనే ప్రయాణం సాగించడం బావుంటుంది,\" అన్నాడు.\nఆ మాటలు విన్న మణిభూషణుడు కాస్త చిరాకుపడుతూ, “నా మిత్రుడు మణి రంజితుడు మిమ్మల్ని సాధ్యమైనంత త్వరగా యక్షపర్వతం దగ్గరకు తీసుకు రమ్మన్నాడు. ఈ రాత్రికి మనం ఇక్కడ ఉండిపోతే, చాలా కాలయాపన జరిగి పోతుంది,” అన్నాడు.\nఅందుకు జీవదత్తుడు కఠినమైన స్వరంతో, \"ఇక్కడ ఆజ్ఞలు ఇచ్చేది నేను. కన్యాపహ రణలో సిద్ధహస్తుడైన నీ మిత్రుడు మణి రంజితుడు కాదు! చుక్కాని తిప్పి పడవను ఒడ్డుకు నడుపు, విన్నావా?” అన్నాడు.\nయక్షుడు కిక్కురుమనకుండా పడవను నది మధ్యనుంచి ఒడ్డుకేసి నడిపాడు.\nఖడ్గజీవదత్తులు పడవలోంచి నేలమీదికి దూకారు. జీవదత్తుడు, ఖడ్గవర్మతో, \"ఖడ్గా, నేను, కీకారణ్యంగావున్న ఈ చుట్టుపక్కల అరణ్యంలో, ఏ లేడినో దుప్పినో వేటాడి తెస్తాను. ఈ లోపల నువ్వు ఎండుపుల్లలూ అవీ పోగు\nచేసి నిప్పు రాజెయ్యి,” అన్నాడు.\nయక్షభూషణుడు ఆ మాటలు వింటూనే భయపడినవాడిలా ముఖం పెట్టి, “జీవదత్తా! ఇక్కడి అరణ్యం, భయంకరులైన రాక్షసులకు ఆవాసం. చాలా ప్రమాదకరం!\" అన్నాడు.\nజీవదత్తుడు నవ్వి, “రాక్షసులకన్నా కూడా భయంకరులూ, మంత్ర తంత్రవేత్తలూ అయిన మీ యక్షుల మధ్యకు పోనున్న నేను, ఇక్కడి రాక్షసులకెందుకు భయపడాలి?” అంటూ చెట్లలోకి నడిచాడు.\nతరవాత, ఒక్క పావుగంట గడిచీగడవక ముందే లేడినొకదాన్ని వేటాడి భుజాన వేసు కుని తిరిగి వచ్చాడు. క్షణాలమీద ఖడ్గజీవ దత్తులు లేడిని కోసి, దాని మాంసాన్ని నిప్పుల మీద కాల్చసాగారు. మాంసం కాలుతున్న వాసన, ఆ చుట్టుపక్కల వ్యాపించింది.\nఆ సమయంలో భయంకరాకారంలో వున్న ఒక రాక్షసి, గుబురు చెట్లలోంచి చేతులు చాచి ముందుకొస్తూ, “నరవాసన! నరవాసన!” అంటూ అరిచింది.\nదాన్ని చూస్తూనే కత్తి దూయబోయిన ఖడ్గవర్మను వారిస్తూ, జీవదత్తుడు, “ఇక్కడ నరవాసనతోపాటు కాలుతూన్న లేడి మాంసం వాసన కూడా వస్తున్నదిగదా. నువ్వు రాక్షసివా లేక రాక్షసిరూపం ధరించిన యక్షుడివా?” అని అడిగాడు.\n“ఎవడ్రా నువ్వు? మనిషివై వుండి నన్ను చూడగానే బెదిరి గుండెలవిసి చావక, నన్నే ఎదురు ప్రశ్నిస్తున్నావా?” అన్నది రాక్షసి ఆశ్చర్యపోతూ.\nఆ వెంటనే జీవదత్తుడు తన మంత్ర దండాన్ని రాక్షసి తలకు ఆనిస్తూ, “రాక్షసీ! ఇప్పుడు చెప్పు, మేం మామూలు మనుషు లమా లేక...\" అంటూ ఆగాడు.\nరాక్షసి నిలువెల్లా కంపించిపోతూ, “మీరు మనుషులు కారు, యక్షులైవుంటారు! నా ఇద్దరు కొడుకుల్నీ మీరు లోగడే పట్టుకుని యక్షపర్వతానికి తీసుకుపోయారుగదా. నేను వయసుమళ్ళినదాన్ని ఆ యక్షపర్వతం పొట్టలో రాళ్ళూరప్పలూ కొట్టి, మీకోసం బంగారం, మణులు బయటికి తీయలేను,” అన్నది.\nజీవదత్తుడు, రాక్షసికి ధైర్యం చెబుతూ, “నిన్ను చంపడం, నా ఉద్దేశ్యం కాదు. నీకు యక్షపర్వతం గురించి చాలా సమాచారం తెలిసినట్టున్నది. మేమిద్దరం యక్షపర్వ తానికి పోతున్నాం. అదుగో, ఆ పడవలో వున్నవాడు యక్షుడు. వాళ్ళను గురించిన రహస్యాలు ఇక్కడ చెప్పవద్దు. ముందుండి నీ గుహకు దారితియ్యి,” అన్నాడు.\n“అయ్యా, నరుడా! మా గుహ దాపులనే వున్నది. నా భర్త గుహలోనే వున్నాడు. అతడు\nమీకు యక్షపర్వతాన్ని గురించిన భయంకర రహస్యాలు చెప్పగలడు,” అన్నది రాక్షసి.\nరాక్షసి ఇంకా కంపించిపోతూనే, జీవదత్తుణ్ణి వెంటబెట్టుకుని నాలుగైదు నిమిషాల్లో ఒక గుహ ముందుకు తీసుకుపోయింది. గుహ ముందు మహాకాయుడైన రాక్షసు డొకడు పెద్ద కాగడా వెలుగులో ఒక బండ రాయికి చేరగిలబడి కూర్చుని వున్నాడు.\nవాడు జీవదత్తుణ్ణి చూస్తూనే, “ఆశ్చర్యం! పరమఆశ్చర్యం! ఈ నరమానవుడెవడు? నిర్భయంగా నీ వెంట వస్తున్నాడు,” అన్నాడు రాక్షసితో.\nరాక్షసి ముందుగా తన భర్తను సమీపించి, \"నువ్వు ఆకలికొద్దీ ఈయన్ని నమిలి మింగా లని జూసేవు, జాగ్రత్త! ఈ మనిషి చేతిలో గొప్ప మంత్రదండం వున్నది. ఈయనా, ఈయన నేస్తం కలిసి ఒక యక్షుణ్ణి బంధించి పడవలో\nతెచ్చారు!” అన్నది.\nరాక్షసుడు, జీవదత్తుడికేసి అమితాశ్చ ర్యంతో కళ్ళింతచేసి చూస్తూ, \"అయ్యా, నా పెళ్ళాం చెప్పేమాట నిజమేనా? ఇది కాస్త వెర్రిబాగులది!” అన్నాడు.\nజీవదత్తుడు చిన్నగా నవ్వి, “నీ పెళ్ళాం చెప్పినదాంట్లో అబద్ధం ఏమీలేదు. నీ కొడుకు లిద్దరినీ యక్షులు బందీలుగా పట్టుకుపోయి ఎక్కడో యక్షపర్వతంలో వుంచారని విన్నాను. ఆ పర్వతాన్ని గురించిన రహస్యాలేమైనా నీకు తెలుసా?\" అని అడిగాడు.\nరాక్షసుడు తలాడిస్తూ కొంచెంసేపు నేల చూపులు చూసి, “యక్షపర్వతానికీ, దాని పరిసరాలకూ మణిరంజితుడనేవాడు అధి పతి. వాణ్ణి యక్షరాజు చాలాకాలం కిందట అధిపతిగా నియమించాడు. వాడు చేయని ఘోరం అంటూ ఏమీలేదు,\" అన్నాడు.\n“వాడు పరమకిరాతకుడని నాకు తెలుసు. మా దేశంలోని ఇద్దరు రాజకుమార్తెలను చెరబట్టి తీసుకుపోయాడు. సరే, అక్కడ ఏదైనా రాతి రథంలాంటిది వున్నదా?” అని అడిగాడు జీవదత్తుడు.\n\"అయ్యా, ఉన్నది. ఆ రథాన్ని కొండ లోనే మలిచినట్టు చెప్పుకుంటారు!” అన్నాడు రాక్షసుడు.\nజీవదత్తుడు అక్కణ్ణించి బయల్దేరుతూ, రాక్షసితో, “నువ్వు నరవాసన అంటూ వచ్చి నా కంటబడటం చాలా మేలే అయింది. నా వెంట వచ్చి కాల్చిన లేడిమాంసంలో, నీక్కా వలసినంత ఎత్తుకుపో,\" అన్నాడు.\nకొద్దిసేపటి తర్వాత జీవదత్తుడి వెంట రాక్షసి రావటం చూస్తూనే యక్షమణిభూష ణుడు గజగజలాడిపోతూ, ఖడ్గవర్మతో, \"ఇదేమిటి? నీ మిత్రుడు రాక్షసిని వెంట బెట్టుకు వస్తున్నాడు?\" అన్నాడు.\n\"బహుశా, నిన్ను దానికి ఆహారంగా ఇస్తానన్నాడేమో, జీవదత్తుడు! రాని, అడిగి చూద్దాం,” అన్నాడు చిరునవ్వుతో ఖడ్గవర్మ.\n\"ఇది అన్యాయం! మణిరంజితుడు నాకు యజమానికింద లెక్క, స్నేహితుడు కాదు. అతడి ఆజ్ఞలు నిర్వహించటం తప్ప, నాకై నేను ఇతరులకు చేసిన హాని ఏమీలేదు, \" అన్నాడు మణిభూషణుడు.\nఅక్కడికి వస్తూ, ఆ మాటలు విన్న జీవదత్తుడు కోపంగా, “మణిభూషణా, ఇప్పటి నుంచే చావు భయంతో మతికాస్తా పోగొట్టు కోకు. ఒకవేళ నేనూ, ఖడ్గవర్మా నీ యజమాని మణిరంజితుణ్ణి జయించలేక పోతే - మీ యక్షమూకను పట్టుకుని చిత్రహింసలకు\nగురిచేయటానికి, ఈ దాపులనే అపర రావణా సురుడివంటివాడి నాయకత్వాన పెద్ద రాక్షస సేన సిద్ధంగా వుంది. వాళ్ళు మీ పర్వతాన్ని నేలమట్టం చేస్తారు,” అన్నాడు.\n“రాక్షససేనా?” అంటూ మణిభూషణుడు తెల్లబోయాడు.\n“అవును, రాక్షస సేనే! ఆ మాట బాగా గుర్తుంచుకో,” అని, జీవదత్తుడు రాక్షసితో, “మొహమాటపడక, లేడిమాంసంలో అవ సరం అనుకున్నంత తీసుకుపో. ఇంకో సంగతి. యక్షపర్వతం మీద దాడికి ఇంకా సమయం రాలేదని, వేల సంఖ్యలోవున్న మీ రాక్షసులకు నాయకుడైన మహోగ్రనేత్రు డికి చెప్పు,” అంటూ జీవదత్తుడు చిన్నగా చిటికె వేశాడు.\nరాక్షసి అడ్డదిడ్డంగా తలాడించి లేడి మాంసం తీసుకుని తన గుహకేసి వెళ్ళిపోయింది. తర్వాత ఖడ్గజీవదత్తులూ, మణిభూష ణుడూ భోజనాలు ముగించి, ఒక చెట్టు కింద చదునుగా వున్న రాళ్ళమీద పడు కున్నారు. మణిభూషణుడు, ఖడ్గజీవ దత్తుల నుంచి కొంచెం దూరంగా పక్క వేసుకున్నాడు. అతడు పడుకునేముందు\nనది ఒడ్డున కట్టివున్న పడవకేసి ఒకటికి రెండుసార్లు చూడటం గమనించిన జీవదత్తుడు, ఖడ్గవర్మను రహస్యంగా, “యక్ష వెధవ మనమంటే హడలిపోతున్నాడు. ఏ రాత్రి వేళనో పడవ ఎక్కి పారిపోతాడేమో కాస్త మెలుకువగా వుండి చూస్తూ వుండు,” అని హెచ్చరించాడు.\nఖడ్గవర్మక్కూడా, మణిభూషణుడి గురించి ఇలాంటి అనుమానమే వున్నది. ఆ కారణం చేత అతడు నిద్రపోతున్నట్టే నటిస్తూ, యక్షుణ్ణి ఒక కంట కనిపెడుతూనే వున్నాడు.\nనడిరేయి వేళ నేలను మూచ్చూస్తూ, అక్కడికి ఒక ఎలుగుబంటూ, తోడేలూ వచ్చినై. అవి లేడిమాంసం వాసన పసిగట్టి వుండాలి! ఆ రెండూ గిరికీలు తిరుగుతూ, మణిభూష ణుడికేసి వెళ్ళబోయేంతలో, చప్పుడుకు ఖడ్గ వర్మ లేచి కూర్చుని, వాటి మీదికి చిన్న రాయి విసి రాడు. ఆవెంటనే అవి చెట్ల చాటుకు పరిగెత్తినై.\nఆ అలికిడికి యక్షమణిభూషణుడు కళ్ళుతెరిచి, చెట్లచుట్టూ కలయచూస్తూ \"ఖడ్గజీవదత్తుల్లారా, లేవండి! రాక్షసులు గుంపులుగా వచ్చిపడుతున్నారు!” అంటూ అరవసాగాడు. – (ముగింపు వచ్చే సంచికలో)",
            "book_page_end": 17
        },
        {
            "title": "పలుకుబడి",
            "book_page_start": 18,
            "pdf_page_start": 18,
            "pdf_page_end": 18,
            "author": "చందమామ బృందం",
            "genre": "సామాజిక కథ",
            "moral": "పదవి ఇవ్వబడినప్పుడు, ఆ పదవి యొక్క గౌరవమే వ్యక్తికి పలుకుబడిని చేకూరుస్తుంది.",
            "keywords": [
                "పలుకుబడి",
                "జమీందారు",
                "అధికారి",
                "గౌరీశంకరుడు",
                "రుక్మిణమ్మ"
            ],
            "characters": [
                "శ్రీపతి",
                "గౌరీశంకరుడు",
                "రుక్మిణమ్మ",
                "చెన్నకేశవుడు"
            ],
            "locations": [
                "మామిళ్ళపల్లి జమీ"
            ],
            "content": "మామిళ్ళపల్లి జమీందారు శ్రీపతికి అనుకోకుండా ఒక గడ్డుసమస్య ఎదురైంది. ఎంతోకాలంగా జమీపొలాల్లో పనిచేసే వ్యవసాయకూలీల మీదా, పాలెకాపులమీదా నమ్మకంగా, సమర్థవంతంగా అధికారబాధ్యతలు నిర్వహించిన గౌరీశంకరుడు హఠాత్తుగా మరణించాడు. గౌరీశంకరుడు, తనవద్ద పనిచేసే అందరిమీదా ఎంతో పలుకుబడి కలవాడు.\nశ్రీపతి, ఎవరిని కొత్త అధికారిగా నియమించడమా అన్న సమస్యతో కొట్టుమిట్టాడుతూండగా, రాణీగారి వంటశాలల బాధ్యతలు నిర్వహించే రుక్మిణమ్మ, ఆయనను చూడవచ్చింది.\n\"ఏమిటిసంగతి, ఇలావచ్చావు?\" అని అడిగాడు శ్రీపతి. \"ప్రభూ! గౌరీశంకరుడు అంతహఠాత్తుగా పోవడం చాలా బాధకలిగిస్తున్నది. తమరు కొత్త అధికారిని నియమించే ఆలోచనలో వున్నట్టు రాణిగారు చెప్పారు,” అన్నది రుక్మిణమ్మ.\n\"అవునుమరి, పొలం పనులు సక్రమంగా సాగేందుకు, ఒక అధికారి అవసరంగదా! ఎవరిని పదవిలో నియమించడమా అని ఆలోచిస్తున్నాను,” అన్నాడు శ్రీపతి.\n\"ప్రభూ, నా కొడుకు చెన్నకేశవుణ్ణి గురించి తమకు విన్నవించేందుకు వచ్చాను. వాణ్ణి తమరెరుగుదురు. గౌరీశంకరుడికి వాడంటే ఎంతో ఆదరణ. తెలివైనవాడు, చురుకైనవాడు. ఎంతశ్రమకైనా ఓర్వగల లక్షణం వున్నవాడు,” అన్నది రుక్మిణమ్మ.\nఆ మాటలకు శ్రీపతి నవ్వి, “అన్నీ బాగానే వున్నవి. నీ కొడుకుతో ఒకటి రెండు సందర్భాలలో మాట్లాడానుకూడా. కానీ, ఆ పదవికి ఎంతో పలుకుబడి అవసరం. అది నీ కొడుక్కులేదుగదా!” అన్నాడు.\nరుక్మిణమ్మ ఒక క్షణం ఆలోచించి, \"ప్రభూ! మీరు నియమించిన పదవే, వాణ్ణి పలుకుబడిగలవాణ్ణి చేస్తుంది!\" అన్నది. ఆ మర్నాడే జమీందారు, రుక్మిణి కొడుకును జమీపొలాలమీద అధికారిగా నియమించాడు.",
            "book_page_end": 18
        },
        {
            "title": "ముని ఆంతర్యం!",
            "book_page_start": 19,
            "pdf_page_start": 19,
            "pdf_page_end": 23,
            "author": "చందమామ బృందం",
            "genre": "బేతాళ కథ",
            "moral": "వివేకవంతుడైన రాజు తొందరపాటు నిర్ణయాలు తీసుకోకుండా, నిశిత పరిశీలన ద్వారా మాత్రమే సత్యాన్ని గ్రహించి సరైన నిర్ణయాలు తీసుకుంటాడు.",
            "keywords": [
                "విక్రమార్కుడు",
                "బేతాళుడు",
                "మార్తాండవర్మ",
                "జ్ఞానానందుడు",
                "సలహాదారు"
            ],
            "characters": [
                "విక్రమార్కుడు",
                "బేతాళుడు",
                "మార్తాండవర్మ",
                "ఇందుమతీ దేవి",
                "మణిభద్రుడు",
                "విశ్వబంధు",
                "జ్ఞానానందుడు",
                "చారులత"
            ],
            "locations": [
                "శ్మశానం",
                "మరకత రాజ్యం",
                "జ్ఞానానందముని ఆశ్రమం"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి భుజాన వేసుకుని ఎప్పటిలాగే మౌనంగా శ్మశానంకేసి నడవసాగాడు.\nఅప్పుడు శవంలోని బేతాళుడు, “రాజా! నువ్వు అసహాయశూరుడివి. అందులో ఇసుమంత సందేహం లేదు. అయితే, భయంకరమైన ఈ కార్యానికి నిన్ను పురి కొల్పిన వారెవరో నాకు తెలియదు. మర్మ పదజాలంతో నిగూఢంగా మాట్లాడే ముని ఎవరైనా నిన్నీపనికి పురికొల్పడంవల్ల తొందరపాటుతో నువ్విందుకు పూను కుని వుంటే మాత్రం పరాజయం పొంద డంతథ్యం! ఎందుకంటే అలాంటి వారి మాటలు అర్థం చేసుకోవడం అసాధ్యం.\nఈ విషయంలో నీకు తగుహెచ్చరికగా ఉండేం దుకు జ్ఞానానందుడనే ముని మాట విని, తొందరపాటు నిర్ణయం తీసుకున్న మార్తాండు వర్మ అనే రాజుకథ చెబుతాను, శ్రమ తెలియ కుండా, విను,” అంటూ ఇలా చెప్పసాగాడు:\nఒకానొకప్పుడు మరకత రాజ్యాన్ని మార్తాండవర్మ అనే రాజు పాలించేవాడు. ఆయన వివేకసంపన్నుడుగానూ, పరిపాలనాదక్షుడు గానూ పేరుగాంచాడు. ఆయన ఆస్థానంలోని వృద్ధసలహాదారు హఠాత్తుగా మరణించడంతో కొత్తసలహాదారును నియమించవలసివచ్చింది. ఏ విషయంలోనైనా, ఒక నిర్ణయానికి వచ్చే ముందు ఆ విషయాన్ని అన్ని కోణాలనుంచీ నిశితంగా పరిశీలించి సత్యాన్ని గ్రహించగల సునిశితబుద్ధి, వివేచనాజ్ఞానం కలిగిన వ్యక్తినే తనసలహాదారుగా నియమించాలని తీవ్రంగా\nఆలోచించిన రాజు, తన ఆస్థానంలోనే ఉన్న మణిభద్రుడనే వ్యక్తి అందుకు తగినవాడని భావించాడు.\nఆ సంగతి తెలిసిన మహారాణి ఇందుమతీ దేవి, రాజు ఒకనాడు తన అంతఃపురానికి వచ్చి నప్పుడు, “విశ్వబంధు చాలాకాలంగా తమ ఆస్థానంలోనే ఉన్నాడు. ఆయన తెలివితేటల్లో మణిభద్రుడికి ఏమాత్రం తీసిపోడు. పైగా ఆయన వయసులో మణిభద్రుడి కన్నా పెద్దవాడు; అనుభవజ్ఞుడు. మనకు దూరపు బంధువుకూడా. ఆయనే తమకు అన్నివిధాలా సరైన సలహాదారుగా ఉండగలడని భావిస్తు న్నాను,” అన్నది రాజుతో,\n“నిజంగానే అంతటి సమర్థవంతుడై నట్టయితే, విశ్వబంధును సలహాదారుగా నియమించడంలో నాకు ఎలాంటి అభ్యంతరమూ లేదు. అయినా, మనం ఒక నిర్ణయానికి వచ్చేముందు ఆ ఇద్దరి శక్తి సామర్థ్యాలనూ పరీక్షించాలి కదా!\" అన్నాడు రాజు ఆలోచిస్తూ.\n“చిత్తం, అలాగే! పరీక్షించిన తరవాతే ఒక మంచి నిర్ణయం తీసుకోండి,” అన్నది రాణి.\nరాజు ఆశించిన అవకాశం త్వరలోనే వచ్చింది. మరకత పట్టణంలో సంపన్నుడైన ఒక వజ్రాల వ్యాపారి ఉన్నాడు. ఆయన ఏకైక కుమార్తె చారులత సౌందర్యరాశి. యుక్తవయస్కురాలు కాగానే, ఆమెను వివాహమాడడానికి ముగ్గురు యువకులు వచ్చారు. రూపంలోనూ, విద్య లోనూ, వ్యాపారదక్షతలోనూ ఒకరికొకరు తీసి పోయినవారు కాదు. ముగ్గురూ సమఉజ్జీలు. ఆ ముగ్గురిలో తన కుమార్తెకు తగిన వరుడు ఎవరని వ్యాపారి నిర్ణయించలేకపోయాడు. అప్పుడాయనకు పట్టణ సమీప అరణ్య\nప్రాంతంలో ఉన్న జ్ఞానానందముని జ్ఞాపకం వచ్చాడు. ఆ ముని అంటే వ్యాపారికి అపరిమిత మైన గౌరవ మర్యాదలు ఉండేవి. ఆ ముగ్గురిలో ఒకరిని తన కుమార్తెకు వరుడిగా నిర్ణయించే భారాన్ని మునిపై మోపి, ముగ్గురు యువకు లనూ ఆయన దగ్గరికి పంపాడు.\nవాళ్ళు ముని ఆశ్రమానికి వెళ్ళి వ్యాపారి పంపిన సంగతి చెప్పారు. ముని ముగ్గురు యువకులనూ ఒకసారి తేరిపార చూశాడు. మౌనంగా ఆశ్రమం లోపలికి వెళ్ళి మూడు శంఖాలను తెచ్చి, ముగ్గురు యువకులకూ ఇచ్చాడు. ఒక శంఖం నిండుగా మట్టీ, రెండవ శంఖం నిండుగా నీళ్ళూ, మూడవ శంఖంలో ధాన్యపు గింజలూ ఉన్నాయి.\nమూడు శంఖాలతో తిరిగి వచ్చిన ముగ్గురు యువకులను చూసి, వ్యాపారి, ముని ఎవరిని తన కుమార్తెకు తగిన వరుడిగా సూచించాడో గ్రహించలేకపోయాడు. చాలాసేపు ఆలో చించిన తరవాత, ఆయన ముగ్గురు యువ కులనూ వెంటబెట్టుకుని రాజాస్థానానికి వెళ్ళి, వర నిర్ణయంలో రాజుగారి సాయం అర్థించాడు.\nఆ మూడు వస్తువులను పంపడంలో ముని ఆంతర్యం ఏమై ఉంటుందో చెప్పమని రాజు ముగ్గురు యువకులనూ అడిగాడు.\n“ప్రభూ! మట్టితో నింపిన శంఖం నాకు ఇచ్చాడు. మట్టి లేకుండా నీళ్ళ వల్లా, ధాన్యపు గింజల వల్లా ఎలాంటి ప్రయోజనమూ ఉండదు. ఈ మూడింటిలో మట్టిలాగా మా ముగ్గురిలో నేనే అధికుడననీ, తగిన వరుణ్ణనీ దీనిద్వారా ముని సూచించాడు,” అన్నాడు మొదటి యువకుడు.\n\"మహారాజా! నీళ్ళు లేకుండా మట్టీ, గింజలూ నిష్ప్రయోజనం కదా! నీళ్ళే ప్రాణా ధారం. అలాంటి విలువైన జలం నిండిన శంఖాన్ని నాకు ఇచ్చాడు గనక తగిన వరుడిగా ముని నన్నే సూచించాడని భావిస్తున్నాను,\" అన్నాడు రెండవవాడు.\nమూడవ యువకుడు, \"ధాన్యం పండ డానికి కావలసిన అనుకూలమైన పరిస్థితుల్ని మట్టీ, నీరూ కల్పిస్తాయి. అయితే, ఇక్కడ ప్రధానమైనది పంట మాత్రమే. ఈ మూడిం టిలో ప్రధానమైన ధాన్యపు గింజలు నింపిన శంఖం నాకిచ్చి పంపడంవల్ల నేనే తగిన వరు ణ్ణని ముని మనోభావం, అన్నది ప్రభువులకు తెలియనిది కాదు,\" అన్నాడు వినయంగా.\nముగ్గురి అభిప్రాయాలూ యుక్తియుక్తం గానే ఉన్నట్టు రాజుకు అనిపించింది. ఇప్పుడు\nరాజుకు ఒక ఆలోచన వచ్చింది. సలహాదారు పదవికి పోటీపడుతూన్న ఇద్దరు అభ్యర్థుల తెలివితేటల్నీ, వివేకాన్నీ పరీక్షించడానికి ఇదొక అద్భుత అవకాశం అనిపించింది. అదృష్టం కొద్దీ, మణిభద్రుడూ, విశ్వబంధూ అప్పుడు సభలోనే ఉన్నారు.\nరాజు విశ్వబంధుకేసి తిరిగి, “ఈ విష యంలో నీ అభిప్రాయం ఏమిటి?\" అని అడిగాడు.\n“మూడింటిలో జలం ప్రధానమైనదని నేను భావిస్తున్నాను. మట్టినీ, ధాన్యాన్నీ ఉప యోగకరంగా మార్చేది జలం. జలం లేకుండా మిగిలిన రెండింటివల్లా ఎలాంటి ప్రయోజ నమూ ఉండదు,” అన్నాడు విశ్వబంధు.\n“నీ అభిప్రాయం కూడా చెప్పు,\" అన్నాడు రాజు, మణిభద్రుడికేసి చూస్తూ.\n“మహాప్రభూ! నా అభిప్రాయం వెలిబుచ్చే ముందు, ఆ మూడు వస్తువులనూ స్వయంగా పరిశీలించాలి,” అన్నాడు మణిభద్రుడు.\nరాజు అందుకు అనుమతించాడు.\nమణిభద్రుడు నీళ్ళను ఒకచుక్క నోట్లోవేసు కుని రుచి చూశాడు. మట్టిని వాసనచూశాడు. ధాన్యపు గింజలను వేళ్ళతో పరిశీలించి చూసి, రాజుకేసి తిరిగి, “మహాప్రభూ! మట్టితో నింపిన శంఖాన్ని పొందిన యువకుడే తగిన వరుడు అన్నది ముని మనోగత భావం!\" అన్నాడు.\nఈ ఇద్దరి అభిప్రాయాలు కూడా రాజు సమస్యను పరిష్కరించలేకపోయాయి. ఎవరి అభిప్రాయం సరైనది? అన్న సందిగ్ధంలో పడ్డాడు. ఆఖరికి ముని ద్వారానే సమస్యను పరిష్కరించడం ఉత్తమమని భావించాడు.\nరాజుగారి ప్రార్థనమేరకు ముని మరునాడు రాజాస్థానానికి వచ్చి, ఆయన సమస్యను విన్నాడు. ఆ తరవాత, \"రాజా! అసలైన మణులు చాలా అరుదైనవి! అలాంటి మణి నీ ఆస్థానం లోనే ఒకటి ఉన్నది. నీ క్షేమం, రాజ్యక్షేమం కాంక్షించి, దానినిగుర్తించు!\"అన్నాడు ప్రశాంత వదనంతో మందహాసం చేస్తూ.\nమార్తాండవర్మ ఆశ్చర్యంతో మునికేసి చూశాడు. ఆయన మాటలను అర్థం చేసు కున్నాడు. ఆనందంతో తన సలహాదారును నిర్ణయించాడు.\nబేతాళుడు ఈ కథ చెప్పి, “రాజా! ముని ఎప్పుడూ గూఢంగానే మాట్లాడుతున్నది తేట తెల్లం. ముని మాటల నుంచి రాజు అర్థం చేసు కున్నదేమిటి? ముని ఆంతర్యం అర్థం చేసుకో కుండానే తొందరపాటుతో సలహాదారును నియమించాడా? ఎవరిని ఆ ఇద్దరిలో సలహా\nదారుగా నియమించాడు? ఈ సందేహాలకు సమాధానం తెలిసికూడా చెప్పకపోయావో, నీ తల పగిలిపోతుంది,” అన్నాడు.\nదానికి విక్రమార్కుడు, \"రాజు మార్తాండ వర్మ పరమ వివేకి. ముని తగిన వరుణ్ణి సూచించిన విధానంలోనూ, ముగ్గురు యువ కుల యుక్తియుక్తమైన సమాధానాలవల్లా మొదట రాజు సందిగ్ధంలో పడినమాట వాస్తవమే. అయితే, తాను సలహాదారుగా నియమించా లనుకున్న వ్యక్తులను, ఆ సమస్యను పరిష్క రించమని చెప్పడంలో రాజు చాలా సమయ స్ఫూర్తిని ప్రదర్శించాడు. అయితే, వారిద్దరిలో ఎవరిది సరైన సమాధానం అని నిర్ణయించ లేని స్థితిలో ముని సాయం అర్థించాడు.\nవ్యాపారి కుమార్తెకు తగిన వరుణ్ణి సూచిం చిన ముని, తన సలహాదారుగానూ తగిన వ్యక్తినే సూచించగలడని రాజు విశ్వసించాడు. ముని తన సహజ ప్రవృత్తి కారణంగా మళ్ళీ నిగూఢంగానే మాట్లాడాడు. అయితే, ఈసారి రాజు ముని ఆంతర్యాన్ని అర్థం చేసుకున్నాడే తప్ప, తొందరపాటుతో నిర్ణయానికి రాలేదు. ముని అసలైన మణుల ప్రస్తావన తెచ్చినప్పుడే అది మణిభద్రుణ్ణి గురించేనని రాజు స్పష్టంగా గ్రహించాడు.\nమిగిలినవారందరూ ముగ్గురు యువ కులనూ, వాళ్ళు తెచ్చిన శంఖాలనూ చూశారే తప్ప, మణిభద్రుడిలా శంఖాలలోని వాటిని జాగ్రత్తగా పరిశీలించలేదు. ముగ్గురు యువ కులూ, తగిన వరులులాగా కనిపించినట్టే- మట్టీ, నీరూ, ధాన్యపుగింజలు కూడా పైపైకి సమానమైన ప్రాధాన్యత కలవిగా కనిపిం చాయి. అయితే వాటిని పరీక్షించి చూసినప్పుడే వాటిలోని గుణదోషాలు తెలిసి ఉండవచ్చు. నీళ్ళు ఉప్పగా, ధాన్యంలో ఊక ఎక్కువగా ఉండి ఉండవచ్చు. మట్టి స్వచ్ఛంగా కమ్మని వాసనతో కనిపించి ఉండవచ్చు. అందువల్లే మణిభద్రుడు అంతటి ఆత్మవిశ్వాసంతో ముని మనోగతభావాన్ని వెల్లడించగలిగాడు. అందుకే రాజు అతన్ని తన సలహాదారుగా నియమించాడు. ఇందులో రాజు తొందర పాటు అంటూ ఏమీ లేదు,” అన్నాడు.\nరాజుకు ఈ విధంగా మౌనభంగం కలగగానే, బేతాళుడు శవంతోసహా మాయమై, తిరిగి చెట్టెక్కాడు. - (కల్పితం)",
            "book_page_end": 23
        },
        {
            "title": "క్రిస్మస్",
            "book_page_start": 24,
            "pdf_page_start": 24,
            "pdf_page_end": 25,
            "author": "చందమామ బృందం",
            "genre": "పండుగల విశేషాలు",
            "moral": "N/A",
            "keywords": [
                "క్రిస్మస్",
                "ఏసుక్రీస్తు",
                "శాంతాక్లస్",
                "పండుగ",
                "క్రైస్తవ మతం"
            ],
            "characters": [
                "ఏసుక్రీస్తు",
                "శాంతా క్లస్"
            ],
            "locations": [
                "ప్రపంచవ్యాప్తం",
                "భారతదేశం"
            ],
            "content": "డిసెంబర్ నెల రాగానే ఆనందం, ఉత్సాహం, జేగంటలు, శాంతా క్లస్, కానుకలు, కేకులు అంటూ క్రిస్మస్ హడావుడిమొదలవుతుంది.\nడిసెంబర్ 25 ప్రపంచవ్యాప్తంగా ఎంతో ప్రాముఖ్యతను సంతరించుకున్న రోజు. మానవప్రేమను ప్రబోధించిన కరుణామూర్తి ఏసుక్రీస్తు జన్మదినం అది. ఆయనే క్రైస్తవ మతాన్ని స్థాపించాడు.\nక్రిస్మస్ పరస్పర ప్రేమాభిమానాలు పంచుకునే పర్వదినం. ఆనందోత్సాహాలు వెల్లివిరిసే సమయం. మనదేశంలోని క్రైస్తవులు ఆయా ప్రాంతాల ఆచార సంప్రదాయాలకు అను గుణంగా ఈ పండుగను జరుపుకుంటారు.\nప్రతి ఇంటినీ శుభ్రపరచి దీపాలతో అలంకరిస్తారు. ఇళ్ళల్లోనూ, షాపుల్లోనూ క్రిస్మస్ చెట్టును నక్షత్రాలతోనూ, బెలూన్లతోనూ రంగురంగుల కాగితాలతోనూ అలంక రిస్తారు.\nఏసుక్రీస్తు జన్మఘట్టాన్ని చిత్రించే దృశ్యాన్ని బొమ్మలతో కొందరు తయారు చేస్తారు.\nక్రైస్తవులు తమ ఇంటిముందు వివిధ వర్ణాల నక్షత్రాకార కాగితం బొమ్మలను తయారుచేసి వేలాడదీస్తారు. కొన్ని గ్రామాలలో ఎవరి ఇంటి ముందున్న నక్షత్రం ఎక్కువ ఎత్తులో ఉందో అని పోటీలుకూడా జరుపుతారు. దక్షిణభారత ప్రాంతంలో వెదురు దబ్బలతో దీపాలు తయారు చేసి వాటిలోపల బల్బులు అమర్చుతారు. వీటిని ఇళ్ళగుమ్మాలముందు వేలాడదీస్తారు.\nక్రిస్మస్ సందర్భంగా ఏసుక్రీస్తు మీద భక్తిగీతాలు ఆలపిస్తూ బృందాలుగా భక్తులు ఇంటింటికీ వెళతారు.\nక్రిస్మస్ రావడానికి ముందే అంటే డిసెంబర్ ఇరవైనాలుగు అర్ధరాత్రి సమయంలో చర్చ్లో ప్రార్థనలుజరుపుతారు. ఏసుక్రీస్తు ప్రేమసందేశాన్ని స్మరించుకుంటారు. ప్రార్థనలు పూర్తి అయ్యాక బంధుమిత్రులను కలుసుకుని కానుకలు ఇస్తారు. కుటుంబసభ్యులందరూ కలిసి విందు భోజనం చేయడంతో పండుగసంబరం పూర్తవుతుంది. రుచికరమైన క్రిస్మస్ కేక్ లేకుండా క్రిస్మస్ వేడుకలు సమాప్తం కావు. సంప్రదా యానుసారం కొందరు రకరకాల పళ్ళతోనూ, ఇంట్లో తయారు చేసిన వైన్తోనూ ఈ కేక్ను తయారుచేసుకుంటారు!\nక్రిస్మస్ చెట్టును తయారుచేద్దాం!\nహల్లెలూయా! సంవత్సరంలో అతి పవిత్రమైనదీ, అత్యంత ఆనందకరమైనదీ అయిన రోజు వచ్చేసింది. ఆనందంగా బంధుమిత్రులను కలుసుకోవడానికీ, బహుమతులు ఇచ్చిపుచ్చుకోవడానికీ దోహదంచేసే వేడుక రోజులు వచ్చేశాయి. ఈ యేడు మీ ఇంటిని మీ బుల్లి చేతులతో తయారుచేసిన క్రిస్మస్ చెట్టుతో అలంకరించండి. మీరు చేయవలసిందల్లా కత్తెరనూ, గమ్ బాటిల్నూ అందుకోవడమే. సూచనలను జాగ్రత్తగా చదివిన తరవాతే కార్యరంగంలోకి దిగాలన్న విషయం గుర్తుంచుకోండి!\n1.ఈ పేజీని కత్తిరించి ఒక కార్డుబోర్డు మీద అతికించి, ఇందులోని బొమ్మలనువిడివిడిగా కత్తిరించుకోండి.\n2.ఎ చెట్టు అడుగుభాగంలోనూ బి చెట్టు ఎగువ భాగంలోనూ పటంలో చూపినవిధంగా నిలువుగా బీటలా కత్తిరించండి.\n3.ఎ చెట్టు కట్అవుట్ను, బి చెట్టు కట్అవుట్తో చేర్చి ఒకదానిలో ఒకటి జొరబడేలా చేయండి.\n4.చెట్టు చివర నక్షత్రాన్ని అమర్చండి.\n5.చెట్టును మీకునచ్చిన రంగులబంతులతో, క్యాండీ స్టిక్స్లో అలంకరించండి. వాటిని అతికించడానికి జిగురును వాడండి.\nఆహా! అందమైన, ఆకర్షణీయమైన క్రిస్మస్ చెట్టు! అవునా? ఇప్పుడు తీసుకెళ్ళిషోకేస్లో అమర్చండి!",
            "book_page_end": 25
        },
        {
            "title": "ఈద్-ఉల్-ఫితిర్",
            "book_page_start": 26,
            "pdf_page_start": 26,
            "pdf_page_end": 26,
            "author": "చందమామ బృందం",
            "genre": "పండుగల విశేషాలు",
            "moral": "N/A",
            "keywords": [
                "ఈద్-ఉల్-ఫితిర్",
                "రమదాన్",
                "ఉపవాసం",
                "ఖురాన్",
                "దానం"
            ],
            "characters": [
                "ప్రవక్త మహమ్మదు",
                "అలీ"
            ],
            "locations": [],
            "content": "ఈ నెలలో ముస్లింలు పగలంతా ఉపవాసం చేస్తారు. సూర్యోదయానికి ముందే భోజనం ముగించి, సూర్యుడు అస్తమించాక చంద్ర దర్శనం చేసుకున్న తరవాతే ఉపవాసం విరమిస్తారు. పగటిపూట పచ్చి మంచినీళ్ళుకూడా ముట్టుకోరు!\nఈద్ రోజున బంధుమిత్రులు పరస్పరం శుభాకాంక్షలు తెలియజేసుకుంటారు. అందరూ కలిసి ప్రార్థనలు జరుపుతారు. ఈ ప్రార్థనా సమా వేశాలు పెద్దవిగా ఉండడం వల్ల, సాధారణంగా బహిరంగ ప్రదేశాలలోనే జరుపుతారు!\nమత గురువైన ఖాజీని ప్రార్థనా స్థలానికి ఊరేగింపుగా తీసుకువెళతారు. ప్రార్థనానంతరం ఆయన ఉపన్యసిస్తాడు. ఆ తరవాత బంధు మిత్రులను కలుసుకోవడంతో రోజంతా ఆనం దంగా గడుపుతారు.\nఈద్ సందర్భంగా ముస్లింలు పేదవారికి (ఫితిర్)దానాలిస్తారు. గోధుమ లేదాఏదైనా ధాన్యం, ఖర్జూరం, ద్రాక్ష ఈ దానం (ఫితిర్)లో ముఖ్యంగా ఉంటాయి. ప్రార్థనా సమావేశానికి హాజరయ్యే ముందు ప్రతి ముస్లిం విధిగా దానంచెయ్యాలి.\nరమదాన్నెల ఇరవై ఒకటి, ఇరవైరెండు తేదీ లలో షియాతెగ ముస్లింలు సంతాపం పాటిస్తారు. ప్రవక్త మహమ్మదు అల్లుడు అలీ ప్రాణ త్యాగానికి గుర్తుగా ఆరోజు సంతాపం పాటిస్తారు.\nఈ రమదాన్ నెలలోనే పవిత్ర ఖురాన్ దివి నుంచి భూమి మీదికి వచ్చిందని విశ్వసిస్తారు. ఈ పవిత్ర మాసం ఆఖరు పది రాత్రులలోనే ఖురాన్ బహిర్గతమయిందని చెబుతారు. ఈ రాత్రులను లైలుత్-ఉల్-కదర్ అంటే, 'శక్తి మయరాత్రులు'గా జరుపుకుంటారు. ఈ పవిత్ర ఖురాన్ ఎప్పుడు బహిరంగపరచబడిందన్నది ఒక్క అల్లాకూ, ప్రవక్తకూ మాత్రమే తెలుసుననికూడా విశ్వసిస్తారు.",
            "book_page_end": 26
        },
        {
            "title": "కార్తీక దీపం!",
            "book_page_start": 27,
            "pdf_page_start": 27,
            "pdf_page_end": 27,
            "author": "చందమామ బృందం",
            "genre": "పండుగల విశేషాలు",
            "moral": "జ్ఞానాన్ని దైవస్వరూపంగా భావించే సంప్రదాయానికి కార్తీక దీపం ఉదాహరణ.",
            "keywords": [
                "కార్తీక దీపం",
                "తమిళనాడు",
                "శివుడు",
                "దీపాలు",
                "పంచభూతాలు"
            ],
            "characters": [
                "పరమ శివుడు"
            ],
            "locations": [
                "తమిళనాడు",
                "అరుణాచలం",
                "తిరువణ్ణామలై"
            ],
            "content": "దక్షిణభారతదేశంలో ముఖ్యంగా తమిళనాడులో జరుపుకునే దీపాలపండుగ కార్తీక దీపం. కార్తీకమాసం పౌర్ణమి రోజున ఈ పండుగ వస్తుంది. ఈ యేడు నవంబర్ 30 వ తేదీన వస్తున్నది. ఈ పండుగను మూడు రోజులపాటు జరుపుకుంటారు.\nపంచభూతాలకు అంటే భూమి, నీరు, గాలి, నిప్పు, ఆకాశం-— అధినాధుడైన పరమ శివుడు ఐదుచోట్ల అయిదు భూతాలుగా వెలిశాడని పురాణాలు పేర్కొంటున్నాయి.\nఅరుణాచలంలో అంటే తిరువణ్ణామలైలో అగ్నిస్వరూపంగా వెలిశాడట. యేటా కార్తీక మాసం భరణి నక్షత్రం రోజున ఆలయంలో విశేష పూజలు జరిపి ఈ కొండమీద దీపం వెలిగించి, ఘనంగా ఉత్సవం జరుపుతారు.\nవర్షాకాలం పూర్తికావడాన్ని పురస్కరించుకుని కూడా ఈ పండుగ జరుపుతారని చెబుతారు.\nకార్తీకమాసం ఆరంభం నుంచే స్త్రీలు తెల్లవారకముందే లేచి స్నానంచేసి నట్టింట ప్రమిద దీపాలు వెలిగిస్తారు. కార్తీకదీపం రోజున ప్రతి ఇంటా ఘనంగా పూజలు చేస్తారు. ఇంటిని దీపాలతో అలంకరిస్తారు. మేళతాళాలతో వెళ్ళి ఆలయ గోపురాల మీదా, చెరువుల్లో,\nబావుల్లో కూడా దీపాలు పెట్టే ఆచారం ఉన్నది. కొన్ని కుటుంబాలలో ఈరోజు తెల్లవారగానే బియ్యం పిండి, బెల్లం కలిపి చేసిన ప్రమిద దీపాలలో నెయ్యిపోసి నట్టింట వెలిగిస్తారు. దీపపూజ చేసి దేవుణ్ణి అర్చిస్తారు.\nపిల్లలు, దీపావళికి కాల్చగా మిగిలిన బాణాసంచా పేలుస్తారు!\nదీపం జ్ఞానానికి సంకేతం. జ్ఞానాన్ని దైవ స్వరూపంగా భావించే సంప్రదాయం మనది. దానికి ఒక చక్కని ఉదాహరణ కార్తీకదీపం!",
            "book_page_end": 27
        },
        {
            "title": "కరుణ కనుచూపు",
            "book_page_start": 28,
            "pdf_page_start": 28,
            "pdf_page_end": 31,
            "author": "చందమామ బృందం",
            "genre": "నీతి కథ/సాహసం",
            "moral": "నిజమైన కరుణ (దయ) చూపిన ప్రతిసారీ, అది మనకు మేలు చేస్తుంది. ఇతరులకు సహాయం చేయడం గొప్ప పుణ్యం.",
            "keywords": [
                "ప్రదీపుడు",
                "మోతీ",
                "కరుణ",
                "అంధత్వం",
                "తండ్రి"
            ],
            "characters": [
                "ప్రదీపుడు",
                "ప్రదీపుడి తండ్రి",
                "మోతీ",
                "దేవత",
                "బిచ్చగాడు",
                "బిచ్చగత్తె"
            ],
            "locations": [
                "మహారాష్ట్ర గ్రామం",
                "దేవాలయం",
                "నది"
            ],
            "content": "చాలాకాలం కిందట మహారాష్ట్ర ప్రాంతంలోని ఒక చిన్నగ్రామంలో ప్రదీపుడనే ఏడేళ్ళ పసివాడు ఉండేవాడు. వాడి తండ్రికి తప్ప ఆ గ్రామంలో వాడంటే అందరికీ ఎంతో ఇష్టం. \"గుడ్డి వెధవా! నిన్ను పెంచి పోషించడంవల్ల నాకు ఒరగబోయే దేమిటి?” అంటూ మాటిమాటికీ వాణ్ణి తండ్రి కసురుకునేవాడు. “నీకు ఏ ఒక్క పనీ చేతకాదు. వెళ్ళి ఎక్కడైనా అడుక్కుని నీ పొట్టపోసుకో!” అంటూ తిట్టి ప్రదీపుడి తండ్రి, వాణ్ణి ఒకనాడు ఇంటినుంచి తరిమేశాడు.\nఇక చేసేదిలేక ప్రదీపుడు తన బతుకు తెరువు వెతుక్కుంటూ విశాల ప్రపంచంలో అడుగు పెట్టాడు. వాడికి తోడుగా వాడి కుక్క మోతీ మాత్రమే ఉంది. అది చాలా విశ్వాసం గలది. వాడూ, కుక్కా కలిసి వీధుల వెంట తిరుగుతూ, పాటలు పాడుకుంటూ బిచ్చ మెత్తుకుని దొరికింది తింటూ కాలం గడప సాగారు. ఇలా ఐదేళ్ళ కాలం గడిచిపోయింది. వాళ్ళు గ్రామం నుంచి చాలా దూరం వచ్చేశారు.\nఒకనాడు సాయంకాలం వరకు తిరిగి తిరిగి, తెచ్చుకున్న ఆహారాన్ని కూడా తినడానికి శక్తిలేక ప్రదీపుడు ఒక దేవాలయం మెట్లవద్ద చతికిలబడ్డాడు. \"మోతీ! నాకా చూపులేదు. నీ సాయంతో రోజంతా తిరిగితిరిగి అలిసిపోయాను. ' నాకే గనక చూపువస్తే ఎంత బావుండేది! కొంత సేపు సేదతీరాక అన్నం తిందాం!\" అంటూ మెట్ల మీద పడుకున్నాడు. యజమాని విచారం గ్రహించి కుక్క ఎంతో బాధపడింది. ఆప్యా యంతో అతడి కాళ్ళు నాకింది. ఆ తరవాత పక్కనే పడుకున్నది. ప్రదీపుడు కుక్కమీద చేయి వేసుకుని అలాగే ఆదమరిచి నిద్రపోయాడు.\nప్రదీపుడికి ఒక వింతకల వచ్చింది. ఒక అందమైన దేవత వాణ్ణి సమీపించి, “ప్రదీపా! నన్ను చూడు!\"అన్నది.\n“అదే తల్లీ నాకు సాధ్యంకానిది! నేను గుడ్డివాణ్ణి,\" అన్నాడు ప్రదీపుడు దీనంగా.\nదేవత మందహాసం చేస్తూ, “విచారించకు ప్రదీపా! నీకు నేను సాయం చేస్తాను. నువ్వు మంచిపని చేసిన ప్రతి ఒక్కసారీ, నీ కళ్ళలోకి కొంత వెలుగు ప్రవేశించి కొద్దిగా\nచూడగలుగుతావు. అయితే, ఏదైనా చెడ్డపని చేశావో, దానికి తగ్గట్టు నీ కళ్ళల్లో వెలుగు తగ్గిపోయి, అంధుడివైపోతావు, అని చెప్పి మాయమయింది.\nప్రదీపుడు ఉలిక్కిపడి లేచాడు. తన మనసెందుకో సంతోషంతో పొంగి పోతున్నది. కుక్కకూడా ఉత్సాహంతో గెంతుతున్నది. “రా, మోతీ! తిందాం!” అంటూ ప్రదీపుడు కుక్కకూ పెట్టి, తానూ ఇంత తిన్నాడు.\nమరునాడు తెల్లవారింది. కలలో దేవత మాటలు తలుచు కుంటూంటే ప్రదీపుడి ఊహలకు రెక్కలు రాసా గాయి. “ఈ ప్రపంచాన్నీ, అందులోని అందచందాలనూ చూడబోతున్నాను,\" అను కున్నాడు అనేకసార్లు. ఇద్దరూ ఎప్పటిలా బయలుదేరారు.\nదారిపక్కన చెట్టుకింద కూర్చున్న గుడ్డి బిచ్చగాడొకడు వాళ్ళకు తారసపడ్డాడు. వాడు మరీ ముసలివాడు. \"అయ్యా, గుడ్డివాణ్ణి! ధర్మం చెయ్యండి బాబూ!\" అంటున్నాడు.\n“నేనూ కళ్ళులేని పేదవాళ్లే!\" అన్నాడు ప్రదీపుడు వాడికి సాయం చేయలేకపోతున్నామే అన్న బాధతో.\n“నీకు కళ్ళు లేవుగానీ, కాళ్ళున్నాయి కదా నాయనా! నాకు కాళ్ళూ లేవు,\" అన్నాడు ముసలివాడు దీనంగా.\nఆమాట వినగానే ప్రదీపుడు తన జేబులో వున్న ఒకే ఒకరూపాయి నాణెంతీసి ముసలి వాడికిచ్చాడు. ముసలివాడు ఆనందంతో, “దేవుడు నిన్ను కరుణిస్తాడు, బాబూ!\" అన్నాడు.\nప్రదీపుడికి ఉన్నట్టుండి కళ్ళల్లో మెరుపు మెరిసినట్టయింది. వాడు వెంటనే కళ్ళుమూసు కుని కొంతసేపయ్యాక మెల్లగా తెరిచాడు. కళ్ళెదుట మునుపటి కటికచీకటి లేదు. ఏదో మసక మసకగా కనిపిస్తోంది. “మోతీ! కల నిజమవు తోంది! నేనిప్పుడు ఒక చిన్న మంచిపని చేశానా, అంతలోనే కొద్దిగా చూపు వచ్చినట్టనిపిస్తోంది,” అని కేకవేశాడు ప్రదీపుడు ఆనందం పట్టలేక.\nఆ రాత్రి ప్రదీపుడూ, కుక్కా ఒక ముసలి బిచ్చగత్తెను చూశారు. \"ఆకలి బాబూ! ధర్మం చెయ్యండి,\" అన్నది బిచ్చగత్తె. కొన్నాళ్ళుగా తమ కని దాచుకున్న ఎండిపోయిన రొట్టె ముక్కను తీసి ఆమెకిచ్చాడు ప్రదీపుడు. ఆమె దానిని తీసుకుంటూ, నీళ్ళు నిండిన కళ్ళతో, “దేవుడు నిన్ను చల్లగా చూడాలి, బాబూ,”అంటూ చేతులెత్తి దణ్ణంపెట్టింది. మళ్ళీ వింతకాంతి ఏదో ప్రదీపుడి కళ్ళల్లోకి ప్రవేశించినట్టయింది. వాడామెను, ‘\"వెన్నెల కాస్తోందా?\" అని అడిగాడు. “అవును, ఈరోజు పౌర్ణమి, బాబూ!\" అన్నదా ముసలిది.\n\"ఆహా! చందమామను చూడగలుగుతున్నాను,” అనుకున్నాడు ప్రదీపుడు తనలో తాను.\nమరునాడు తెల్లవారేసరికి వాడికీ, కుక్కకూ ఆకలి మండిపోతోంది. “రా, మోతీ! ఏ పుణ్యాత్ము డైనా ఇంత పెడతాడేమో చూద్దాం!\" అంటూ కుక్కను వెంటబెట్టుకుని బయలుదేరాడు. ఇద్దరూ మట్టిబాట గుండా వెళుతున్నప్పుడు ఉన్నట్టుండి అటువైపు ఎగురుతూ వచ్చిన కోడిని తరుముకుంటూ మోతీ పరిగెత్తింది. మరికొంత సేపటికి కోడిని నోట కరుచుకుని తిరిగి వచ్చింది. ప్రదీపుడు ఆనందంతో ఆ కోడిని తీసుకుని వెళ్ళి అంగడి వీధిలో అమ్మాడు. అమ్మగా వచ్చిన ఆ డబ్బులో కొంతపెట్టి ఫలహారం కొనుక్కుని తినడానికి ఒకచోట కూర్చున్నాడు. ఆ క్షణమే వాడి కళ్ళల్లోని వెలుగు మాయమయింది. కారుమేఘం కమ్ముకున్నట్టు కటిక చీకటి! ప్రదీపుడికి విషయం అర్థమయింది. “మోతీ! నా కళ్ళల్లో వెలుగు తగ్గి పోయింది. మనదికాని కోడిని అమ్మేసి, తప్పు చేశాం. రా,దీనికేదైనా పరిహారం ఉందేమో చూద్దాం,” అంటూ బాధగా వెనక్కు తిరిగి నడిచి ఆ కోడి వాళ్ళకు దొరికిన చోటికి చేరాడు. “పొద్దున కోడి ఎవరి దైనా కనిపించకుండా పోయిందా?” అని చుట్టుపక్కల విచారించాడు.\n\"అవును, మా తమ్ముడి కోడి కనిపించలేదు. వాడు నిరుపేదవాడు. కోడి కనిపించలేదని చాలా బాధపడుతున్నాడు,” అన్నాడు అటుకేసి వచ్చిన ఒక పెద్దమనిషి. ఆయన ఆ మాట పూర్తిచేయకముందే ప్రదీ పుడు తన జేబులోని డబ్బు తీసి, “పొద్దున నా కుక్క ఆ కోడిని పట్టు కొచ్చింది. దానిని అమ్మగా వచ్చిన డబ్బు ఇది. దీనిని మీ తమ్ముడికి చేర్చండి,\" అంటూ ఆయన చేతికిచ్చి వెనుదిరి గాడు. ఆ క్షణమే వాడి కళ్ళల్లోకి మళ్ళీ వెలుగు ప్రసరించింది. కడుపు నకనకలాడుతున్నప్పటికీ వాడి కళ్ళల్లో సంతోషం మిలమిలలాడింది!\nమరికొన్ని వారాలపాటు మంచి పనులే చేయడంవల్ల, వాడి కళ్ళల్లో చూపు పెరుగుతూ వచ్చింది. ఇది పగలు, ఇది రాత్రి అనే తేడా పసి గట్టడంతోపాటు వస్తువులను కూడా చూచాయగా గుర్తించగల స్థితికి వచ్చాడు. ఒకనాడు వాడు మోతీతో ఏటిగట్టున నడుస్తున్నాడు. “నా కళ్ళు రోజురోజుకూ మెరుగవుతున్నాయి. నువ్వు నాకు అమూల్యమైన సాయం చేస్తున్నావు మోతీ!\" అంటూ ఆప్యాయంగా కుక్క వీపు నిమిరాడు.\nఉన్నట్టుండి దూరంనుంచి ఏడుపు కేక వినిపించింది. “కాపాడండి! కాపాడండి! మునిగి పోతున్నాను,\" అంటూ ఎవరో కేకలు పెడుతు న్నారు. ప్రదీపుడికి ఏం చెయ్యాలో తోచలేదు. చూపు సరిగా ఆనని తాను ఎలా నీళ్ళలో\nమునిగిపోతూన్న మనిషిని కాపాడగలడు? మోతీ బాగా ఈదగలదు. అయినా అది ప్రమాద వశాత్తు మునిగిపోతే తనగతి ఏం కాను? అది లేకుండా తను బతకగలడా?\nమళ్ళీ మునిగిపోతూన్న మనిషి కంఠస్వరం దీనంగా వినిపించింది. “మోతీ! వెళ్ళి కాపాడు!\" అన్నాడు ప్రదీపుడు దాని వీపు తట్టి. ఆ క్షణమే కుక్క నదికేసి శరవేగంతో పరిగెత్తింది.\nప్రదీపుడు కూడా దాని వెంట వెళ్ళాడు. కొంతసేపటికి వాడికి ఏటిగట్టున ఒక మనిషి రొప్పుతూ కనిపించాడు. “నువ్వు గట్టెక్కావా?” అని అడిగాడు ప్రదీపుడు అతన్ని సమీపిస్తూ.\n“కుక్క నా ప్రాణం కాపాడింది. అయితే, దాన్ని నేను కాపాడలేక పోయాను నాయనా,” అన్నాడు అతడు బాధతో నిట్టూరుస్తూ.\n'మోతీ! మిత్రమా! నువ్వు లేకుండా నేనెలా బతగ్గలను,\"అంటూ ప్రదీపుడు నెత్తీ నోరూ బాదుకుంటూ ఏడ్వసాగాడు.\nఆ మనిషి ప్రదీపుణ్ణి రెండు చేతు లతో పట్టుకుని ఓదార్చుతూ, “ఏడవకు, బాబూ! మీనాన్న నీకు వేరొక కుక్క పిల్లను కొనిపెడతాడులే,” అన్నాడు.\n“నాకు నాన్న లేడు. నేను చూపులేనివాణ్ణని ఏడేళ్ళ వయసులోనే నన్ను ఇంటినుంచి వెళ్ళ గొట్టాడు!” అన్నాడు ప్రదీపుడు.\nఆ మాట వినగానే, “నువ్వు ప్రదీపుడివా?\" అని అడిగాడు ఆ మనిషి ఆశ్చర్యంగా.\nప్రదీపుడు అతన్ని పరిశీలనగా చూశాడు. అవును! అతడు తన తండ్రే. అంతేకాదు; తను ఇప్పుడు బాగా చూడగలుగుతున్నాడు. వాడు చేసిన చివరి మంచిపని వాడి అంధత్వాన్ని పూర్తిగా\nపోగొట్టింది! తండ్రి కొడుకుకేసి ఆనందంతో చూశాడు. అతని ముఖంలో పశ్చాత్తాపం కనిపించింది. ఆయన, \" నన్ను క్షమించు నాయనా! నాతో ఇంటికి తిరిగి రా! నీకు చూపు తెప్పించడానికి చేయగలిగిందల్లా చేస్తాను,\" అన్నాడు. అప్పుడాయన ప్రదీపుడు తనను స్పష్టంగా చూడగలగడం గమనించాడు. “ఎలా? ఎలా సాధ్యమయింది?” అని అడిగాడు తండ్రి ఆతృతతో.\nఅప్పటికే తండ్రి చేసిన అపకారాన్ని మరిచి పోయిన ప్రదీపుడు, ఆయనకు జరిగిందంతా వివరంగా చెప్పాడు. ఇద్దరూ సంతోషంగా తమ ఇంటికేసి బయలుదేరారు.\nఆ తరవాత కొన్నాళ్ళకు ప్రదీపుడి దగ్గరికి మిన్నీ అనే మరొక కుక్కపిల్ల చేరింది. అయినా వాడు మోతీని మరువలేకపోయాడు. వాడికి మళ్ళీ చూపురావడానికి సాయపడిందే ఆ కుక్క పిల్ల కదా!",
            "book_page_end": 31
        },
        {
            "title": "హాస్యచతురులు: గోపాల్ భాండ్",
            "book_page_start": 32,
            "pdf_page_start": 32,
            "pdf_page_end": 33,
            "author": "చందమామ బృందం",
            "genre": "హాస్యం/చరిత్ర",
            "moral": "హాస్యం, తెలివి తేటలు మరియు సమయస్ఫూర్తి కష్టమైన పనులను కూడా సులభంగా పరిష్కరించగలవు.",
            "keywords": [
                "గోపాల్ భాండ్",
                "కృష్ణచంద్రుడు",
                "నవాబు",
                "హాస్యం",
                "తెలివి"
            ],
            "characters": [
                "గోపాల్ భాండ్",
                "రాజా కృష్ణచంద్రుడు",
                "నవాబు"
            ],
            "locations": [
                "రాజాస్థానం",
                "నవాబు భవనం"
            ],
            "content": "గోపాల్ భాండ్ రాజా కృష్ణచంద్రుడి ఆస్థాన విదూషకుడు. రాజు ఒకనాడు విచారంగా ఉండడం గమనించి ఆయన కారణం అడి గాడు. “నవాబువల్ల వచ్చిన తంటానే మళ్ళీ!\" అన్నాడు రాజా. “అదేమిటో నాకు చెప్పండి. సాయపడగలనేమో చూస్తాను,” అన్నాడు గోపాల్.\n\"నవాబు నన్ను భూమిని ఈ చివరినుంచి ఆ చివరి వరకూ కొలవ మంటున్నాడు. అదే సమయంలో ఒక్కసారిగా నక్షత్రాలను లెక్కపెట్ట మంటున్నాడు!\" అన్నాడు రాజు విచారంగా. \"అంతేనా? దీనికెందుకు ఇలా దిగులుపడుతున్నారు. మీ గోపాలకు అసాధ్యం అంటూ లేదు. మొదట లక్ష రూపాయల డబ్బుపుచ్చు కుని, ఆ పనిపూర్తిచేయడానికి ఒక సంవ త్సరకాలం పడుతుందని నవాబుకు చెప్పండి,” అన్నాడు విదూషకుడు.\nరాజా విదూషకుణ్ణి వెంటబెట్టుకుని నవాబు దగ్గరికి వెళ్ళి సంగతి చెప్పాడు. “ఒక లక్ష రూపాయల డబ్బు సరే. ఈ పనులు పూర్తిచేయడానికి ఒక సంవత్సర కాలం ఎందుకు?\" అని అడిగాడు నవాబు. “భూమినయితేరాత్రింబవళ్ళు నిర్విరామంగా కొలవగలనుగానీ, నక్ష త్రాలు రాత్రుల్లోనేకదా కనిపిస్తాయి?” అన్నాడు విదూషకుడు.\nఆ తరవాత ఒక సంవత్సర కాలం హాయిగా గడుపుతూ తన క్షురక వృత్తిని కొనసాగిం చాడు. అతడు ఆస్థానానికి ఎందుకురావడం లేదా అని అందరూ ఆశ్చర్యపడ్డారు. అతన్ని అడిగారు కూడా. \"అదా! మహారాజావారు నాకు ఒక మహత్కార్యం అప్పగించారు. అది పూర్తయ్యేంతవరకూ ఆస్థానానికి రానవసరంలేదు,” అనేవాడు గోపాల్.\nమరునాడు గోపాల్ సలహాప్రకారం నవాబు వారి దర్శనానికి రాజా ఊరేగింపుగా బయలు దేరాడు. రాజా గుర్రంమీదా, అతని వెనక పాదచారిగా విదూషకుడూ, ఆయన వెనక సన్నటి నూలుదారాలతో నింపిన పది ఎడ్ల బళ్ళూ, వాటివెనక బాగా గుబురు రోమాలతో వున్న పది గొర్రెల ఊరేగింపుగా నవాబు భవనం దగ్గరికి చేరాయి.\n“నా తరఫున పని పూర్తిచేసుకుని వచ్చిన గోపాల్ బాండ్ ఇతడే!\" అన్నాడు రాజా. \"ఆహా! లెక్కలు చెప్పమనుమరి!\" అన్నాడు నవాబు.\n\"లెక్కలా? అవేమిటి? ఈ బళ్ళల్లో ఉన్న నూలు పొడవే ఈ భూమి చుట్టుకొలత! ఇక చుక్కలం టారా? ఈ పది గొర్రెల మీద ఉన్న రోమాలూ, చుక్కలూ సంఖ్యలో సరి సమానంగా ఉన్నాయి!\"అన్నాడు గోపాల్. నవాబూ, రాజా నోటమాట రాక అలాగే నిలబడిపోయారు!",
            "book_page_end": 33
        },
        {
            "title": "భారతీయ నృత్యాలు: మణిపురి",
            "book_page_start": 34,
            "pdf_page_start": 34,
            "pdf_page_end": 35,
            "author": "చందమామ బృందం",
            "genre": "కళా విశేషాలు",
            "moral": "N/A",
            "keywords": [
                "మణిపురి",
                "నృత్యం",
                "రవీంద్రనాథ టాగూర్",
                "రాసలీల",
                "భక్తి రసం"
            ],
            "characters": [
                "రాధా",
                "శ్రీకృష్ణుడు",
                "రవీంద్రనాథ టాగూర్"
            ],
            "locations": [
                "మణిపూర్",
                "శాంతినికేతన్",
                "ఈశాన్య భారతదేశం"
            ],
            "content": "ఆభరణాల భూమిగా ప్రసిద్ధిగాంచిన మణిపూర్ నాట్యం ఒక జీవన విధానంగానే కొనసాగుతున్నది.\nఈ ప్రాంతాలలో ఒకానొకప్పుడు. గంధర్వులనే దేవతలు నివసించేవారని చెబుతారు. మణిపూర్ ప్రజలు దివ్య లోకాలకు చెందిన తమ పూర్వుల నుంచే నాట్యాభిమానాన్నీ, నాట్య కళ అభిరుచినీ పుణికి పుచ్చుకున్నట్టు అనిపిస్తుంది.\nఈశాన్య భారతదేశంలో ప్రకృతి శోభతో నిండిన పర్వతాల మధ్య వెలసిన ఈ రమణీయమైన ప్రదేశంలాగే మణి పురి నృత్యం కూడా చాలా అందమైనది; ఆహ్లాదకరమైనది.\nమణిపురి నృత్యం చాలా ప్రాచీన మైనదే అయినప్పటికీ దీనికి 20వ శతాబ్దంలో విశ్వకవి రవీంద్రనాథ్ టాగూర్ మంచి ప్రాచుర్యం కల్పిం చాడు. 1920 లో మచ్చింపూర్లో మొట్టమొదట ఈ నృత్యాన్ని చూసి రవీంద్రనాథ టాగూర్ పరవశించి పోయాడు. తాను నడుపుతూన్న శాంతి\nనికేతన్లోని కళావిభాగంలో ఈ నృత్యాన్ని నేర్పేలా ఏర్పాటుచేశాడు.\nజానపదం, శాస్త్రీయం, ఆధునికం ఇలా ఏ బాణీలోనైనాసరే మణిపురి నృత్యంలో భక్తి రసమే ప్రధానమైనది. మణిపురిలో చాలా ప్రసిద్ధమైన రాస—రాధాకృష్ణుల మధురమైన ప్రణయగాథను రసవత్తరంగా ప్రదర్శిస్తుంది.\nమణిపురి నృత్యం కేవలం ఏకపాత్ర అభి నయానికే పరిమితమైనది కాదు. బృంద నృత్యాలు కూడా ఉన్నాయి. డోల్ జాతర, హోలీవంటి స్థానిక పండుగలప్పుడు ఈ బృంద నృత్యాలను ప్రదర్శిస్తారు.\nబాలబాలికలు ఈ నృత్యాలలో ఉత్సా హంగా పాల్గొంటారు.\nరాఖాల్ నృత్యాన్ని మగపిల్లలు ప్రదర్శి స్తారు. ఇది శ్రీకృష్ణుడి బాల క్రీడలకు సంబం ధించినది. ఆకర్షణీయమైన వస్త్రాలంకరణ సుతారమైన కదలికలతో నిండిన అందమైన ఈ నాట్యప్రదర్శనకు మరింత శోభను సమ కూరుస్తుంది. లై-హరోబా సామూహిక నృత్యం. లైలా-మజ్ను; హీర్-రంఝాను పోలిన ఖోంభా- ధోయిబీ ప్రేమకథను ఇది ప్రదర్శిస్తుంది.\nమగపిల్లలు ప్రదర్శించే మణిపురినృత్యాలు కాస్త వేగంగా శక్తివంతమైన విన్యాసాలతో కనిపిస్తాయి. ఖోల్ అంటే మద్దెల శబ్దాల లయకు అనుగుణంగా నృత్య కారుల పాదాల కదలికలు ఉంటాయి.\nమామూలుగా నృత్యాలకు శ్రావ్యంగా నేపథ్యగానం ఉంటుంది. తాళాలు, ఖోల్, ఏక్ తారను పోలిన సెనా సంగీత వాయిద్యా లను ఉపయోగిస్తారు. సంగీత లయలో, వేగంలో, శబ్దంలో ఎంతో వైవిధ్యం ప్రదర్శి స్తారు. మరీ తక్కువ స్థాయినుంచి శబ్దం అంచెలంచెలుగా ఎక్కువై తారాస్థాయిని చేరుకుంటుంది. మగపిల్లలు కొన్ని సమ యాలలో ఖోల్, ఖంజారీ (తాళాలు) పట్టుకుని స్వయంగా వాయిస్తూ నృత్యం చేస్తారు.",
            "book_page_end": 35
        },
        {
            "title": "నక్కతీర్పు!",
            "book_page_start": 36,
            "pdf_page_start": 36,
            "pdf_page_end": 41,
            "author": "చందమామ బృందం",
            "genre": "జానపద కథ",
            "moral": "తెలివైన శత్రువుల మధ్య చిక్కుకున్నప్పుడు, తెలివిగల మధ్యవర్తి సలహా పాటించడం ప్రాణాలను రక్షిస్తుంది.",
            "keywords": [
                "జీతూ",
                "తాబేలు",
                "నక్క",
                "ఓరాన్",
                "నదీ ప్రవాహం"
            ],
            "characters": [
                "జీతూ",
                "కార్మీనీ",
                "తాబేలు",
                "నక్క"
            ],
            "locations": [
                "అడవిదారి",
                "నదీ తీరం",
                "బస్తీ"
            ],
            "content": "ఓరాన్ యువకుడు జీతూ ఈలపాట పాడు కుంటూ అడవిదారి గుండా నదీతీరం కేసి నడవ సాగాడు. నదికి ఆవల 'బస్తీ'లో ఉన్న తనమామ గారి ఇంటికి అతడు వెళుతున్నాడు. తన భార్య కార్మీనీ, కొడుకునూ రెండురోజుల క్రితమే అక్కడికి పంపేశాడు. తన బావమరిదికి బిడ్డ పుట్టాడు. వాళ్ళింట్లో 'చ్ఛతి' శుభకార్యం జరుగ నున్నది. అందులో పాలుపంచుకోవడానికే అతడిప్పుడు వెళుతున్నాడు. అలా నడిచి వెళు తూన్న జీతూ చూపులు, ఒకపొదనుంచి మరొక పొదలోకి వెళుతూన్న ఒక పెద్ద తాబేలు మీద పడ్డాయి.\n\"ఆహా! బ్రహ్మాండమైన వేట!\" అను కుంటూ ఆ క్షణమే తాబేలు మీద పడి రెండు చేతులతో దానిని వడిసి పట్టుకున్నాడు. అతి కష్టంమీద పైకి ఎత్తాడు. బాగా బలిసి ఉండడం వల్ల అది చాలా బరువుగా ఉంది. “కష్టపడితే మాత్రం ఏం? మంచి వేట దొరికింది. ఇప్పుడు మామగారి ఇంటికి కానుకతో వెళుతున్నాను గనక, మరిరెండు రోజులు ఉండి రావచ్చు, \" అనుకున్నాడు సంతోషంగా. కొంతసేపటికి అతడు నదీ తీరం చేరాడు. అతడున్న బస్తీకి ఆ నదీ తీరమే సరిహద్దు. ఆ బస్తీ చుట్టూ 'సర్నా' అడవి విస్తరించి ఉంది. అతడు ఇంకా కొంత ముందుకు వెళుతూ ‘సర్నా బర్హీయా'కు మొక్కుకున్నాడు.\nనదిని చూడగానే అతని గుండె గతుక్కు మన్నది. నది పొంగి రెండు గట్టులకూ ఆనుకుని నురగలతో అమిత వేగంగా ప్రవహిస్తున్నది. ఆవలిగట్టుకు చేరుకోవడం ఎలాగా? అని అతడు విచారంతో తీవ్రంగా ఆలోచించసాగాడు.\nనది అంత లోతైనదికాదు. మామూలుగా మొలలోతు నీళ్ళల్లో నడిచే ఆవలికి వెళుతూ ఉంటారు. కాబట్టి పడవలూ, తెప్పకొయ్యలూ అక్కడ ఉండవు. జీతూ నిలబడి ఆలోచిస్తూం డగా ఒక ఉపాయం తోచింది. తాను మోసుకు వచ్చిన తాబేలుకేసి చూశాడు. తాబేలు అతన్ని కోపంగా చూసింది.\n\"తాబేలూ!నన్ను ఆవలిగట్టుకు చేరుస్తావా? నది పొంగి ప్రవహిస్తోంది. దానిని దాటుకుని వెళ్ళ లేను,” అని ప్రేమ నటిస్తూ అడిగాడు జీతూ.\nఅతడి స్వరంలోని నటనను తాబేలు పసిగట్టింది. “ఈ మనుషులు క్షణాలలో ఎలా రంగులు మార్చేయగలరు? ఏమాత్రం నమ్మదగినవారు కారు. అయినా ఈ దుర్మా\nర్గుడి నుంచి తప్పించుకోవడానికి ఇదొక మంచి అవకాశం. దీనిని జారవిడుచుకో కూడదు. వీడితో ఒక ఒప్పందం కుదుర్చు కుంటాను,” అనుకున్నది తాబేలు.\n“అలాగే మిత్రమా! అయితే, ముందే నువ్వు నాకొక మాట ఇవ్వాలి. మనం ఆవలి గట్టు చేరగానే, నువ్వు నన్ను స్వేచ్ఛగా విడిచి పెట్టాలి. సరేనా?” అంటూ తాబేలు జీతూను పరిశీలనగా చూసింది. పొంగుతూన్న నదిని దాటడానికి మరో మార్గం కనిపించక, జీతూ\nతాబేలు నిబంధనకు ఒప్పుకున్నాడు.\n“నీలాంటి నిస్సహాయ ప్రాణిని పట్టుకుని నేనేం చేయగలననుకున్నావు మరి! ఆవలిగట్టు చేరగానే నీదారి నీది, నాదారి నాది! \"అన్నాడు జీతూ.\nఅతడి సమాధానంతో తృప్తి చెందిన తాబేలు మెల్లగా నదిలోకి దిగింది. జీతూ దాని వీపుమీద కూర్చున్నాడు. కొంతసేపటికి వాళ్ళు ఆవలి గట్టు సమీపించారు. అతడు గట్టుమీదికి ఎగిరి దూకాడు.\nమరుక్షణమే తాబేలు నీళ్ళలోకి ఈదు కుంటూ వెళ్ళిపోయింది. దానికేసి ఆశగా చూస్తూ, “దీని మాంసాన్ని ఎప్పుడో ఒక రోజు రుచి చూస్తాను,” అనుకున్నాడు జీతూ.\nజీతూ మామగారి ఇల్లు చేరుకున్నాడు. ఇష్టమైన చేపల వేపుడుతో విందుభోజనం చేశాడు. హారియా, మోహువా కావలసినంత తాగాడు. బంధుమిత్రులతో కలిసి రాత్రంతా పాటలతో, నృత్యాలతో గడిపాడు. మాందర్, లోహతీ నగేరా వాయిద్యాల సంగీతంతో కలిసి ఆడాడు. నాగ్రిమిట్టీతో స్నానం చేసి, అందమైన ఆభరణాలు ధరించి కార్మీ మొదలైన స్త్రీలు మరింత అందంగా, ఆకర్షణీయంగా, ఆనం దంగా కనిపించారు.\nఆటపాటలు ముగిశాయి. మరునాడు తెల్లవారింది. బంధువులు ఎవరి ఇళ్ళకు వాళ్ళు బయలుదేరసాగారు. భార్యా పిల్లలు ఇంకా రెండు రోజులుండి వస్తామని చెప్పడంతో జీతూ మాత్రం తమ ఊరికి బయలుదేరాడు. నదీ తీరంకేసి నడుస్తూ అతడు తనకిష్టమైన పాట అందుకున్నాడు:\nవేసవిలో మండుతాయి అడవులూ\nఎగిరి వెళతాయి ఎటో అన్నిపక్షులూ!\nఆషాఢం తెస్తుంది వానలూ\nచిగురిస్తాయి కొమ్మలూ రెమ్మలూ!\nతిరిగి వస్తాయి అడవికీ పక్షులూ!\nఅతడు నదిని సమీపించాడు. ప్రవాహ ఉధృతం ఇంకా తగ్గలేదు. నదిని ఎలా దాటి వెళ్ళడమా అని ఆలోచిస్తూండగా, అదృష్టవ శాత్తు అతనికి నిన్న నదిని దాటించిన తాబేలు కనిపించింది.\n\" ఆహా! ఎంత విచిత్రం! భూమి చాలా చిన్నది. మనం మళ్ళీ మళ్ళీ కలుసుకుంటు న్నాం కదా, మిత్రమా!\" అని తాబేలును పలకరించాడు జీతూ.\nతాబేలు ఆ మాటలు విని ఉలిక్కిపడి తనను పిలుస్తున్నది ఎవరా అని మెల్లగా తిరిగిచూసి,\n“అవును, నిజమే!\" అన్నది మెల్లగా.\n“నన్ను ఈరోజుకూడా ఆవలి గట్టు చేరు స్తావా?” అని అడిగాడు జీతూ. తాబేలు మరేమీ మాట్లాడకుండా అందుకువెంటనే అంగీకరించ డం జీతూకు ఆశ్చర్యం కలిగించింది. జీతూ తాబేలు వీపు మీద కూర్చున్నాడు. తాబేలు ఆవలిగట్టుకేసి బయలు దేరింది. కొంతసేపు ఇద్దరూ ఏమీ మాట్లాడ లేదు. నదీ మధ్యానికి వెళ్ళినప్పుడు తాబేలు, “నువ్వు ఇప్పుడేమి ఆలోచిస్తున్నావు?” అని జీతూను అడిగింది.\nనది దాటుతున్నప్పుడు అబద్ధం చెప్ప కూడదనీ, అలా చెబితే నీళ్ళలో మునిగి పోతామనీ ఓరాన్లలలో ఒక నమ్మకం ఉంది. కాబట్టి జీతూ నిజమే చెప్పవలసి వచ్చింది.\n“ఈరోజు నిన్ను వదిలిపెడతానని మాట ఇవ్వ లేదు గనక, నిన్ను ఇంటికి తీసుకుపోయి, కోసుకు తిందామనుకుంటున్నాను,” అన్నాడు జీతూ.\n“నువ్వు అలా మాట్లాడ్డం మరీ నీచం, దుర్మార్గం! అయినా నేను నీ ఉద్దేశాన్ని ఊహిం చాను. అదిసరే, నేనేమనుకుంటున్నానో నీకు తెలుసుకోవాలని లేదా? \" అని అడిగింది తాబేలు.\n“ఏం ఆలోచిస్తున్నావు?\" అని అడిగాడు జీతూ.\n“నేను నిన్నీ నదిలో ముంచబోతున్నాను. నిన్ను క్షేమంగా ఆవలిగట్టు చేరుస్తానని నీకు మాట ఇవ్వలేదుగా మరి?” అని ఎదురు ప్రశ్న వేసింది తాబేలు.\n“వద్దువద్దు. దయచేసి అలాచేయొద్దు,” అని బతిమలాడాడు జీతూ భయంతో వణికిపోతూ.\n“నాకు హాని చేయాలని ఆలోచిస్తున్న నీ అంతుచూస్తే తప్పేమిటి?” అన్నది తాబేలు కోపంగా.\nఅప్పుడే ఒక నక్క నదీ తీరంలో పడుకుని ఉండడం జీతూ చూశాడు. “సరే, నువ్వు నన్ను వదిలిపెట్టాలా? వద్దా? అని ఆ నక్కను అడుగుదాం,” అన్నాడు జీతూ, తాబేలు తననెక్కడ తప్పించుకోకుండా నదిలో ముంచే స్తుందేమోనన్న భయంతో.\n“అలాగే! నువ్వు నన్ను తినవచ్చా? వద్దా? అని కూడా ఆ నక్కను అడుగు,\" అన్నది తాబేలు.\nనక్క తలతిప్పి, నదిమధ్యలో తర్జనభర్జ నలు పడుతున్న వాళ్ళకేసి చూసింది.\n“నక్కబావా! నక్కబావా!” అని జీతూ, తాబేలూ ఒక్కసారిగా కేక వేశారు. అయితే ఆ తరవాత వాళ్ళు చెప్పిన మాటలేవీ నక్క చెవిలో పడలేదు. అది వాళ్ళ మాటలు విన డానికి చెవులు రిక్కించి చూసింది. జీతూ ఊపిరి బిగబట్టి గట్టిగా అరిచాడు. అయినా ప్రయోజనం లేకపోయింది.\n“నాకేదీ వినిపించడంలేదు. ఇంకాస్త గట్టిగా మాట్లాడండి,\" అన్నది నక్క.\nఇప్పుడు జీతూ తమ వివాదం గురించి నక్కకు వివరించాడు.\n“ఊహు, నా చెవులకేమయిందో తెలియ డంలేదు. మరి కొంచెం ముందుకు వచ్చి మాట్లాడగలరా?” అన్నది నక్క.\nతాబేలు వేగంగా ఈదుకుంటూ గట్టు సమీపానికి వచ్చింది. ఇప్పటికీ నక్క వాళ్ళ మాటలను వినలేకపోయింది. ఇంకాస్త దగ్గరికి రమ్మన్నది. ఇప్పుడు తాబేలు గట్టు దగ్గరికే వచ్చేసింది. తమ వివాదం గురించి చెప్పడానికి జీతూ నోరు తెరవబోయాడు.\n“ముర్ఖుడా! నేలమీదికి దూకు!” అని నక్క అతణ్ణి హెచ్చరించింది. జీతూ ఒక్క గెంతున గట్టుమీదికి దూకి, 'బతికిపోయా నురా, దేవుడా!' అని సంతోషించాడు.\n\"ఇంకా ఎందుకు నువ్వక్కడే ఉన్నావు? వాడు నిన్ను పట్టుకునేలోగా, పారిపో!” అని నక్క తాబేలును హెచ్చరించింది. తాబేలు వేగంగా లోతైన నీళ్ళకేసి ఈదుకుంటూ వెళ్ళి పోయింది.\nవివేకి అయిన నక్క మళ్ళీ నిద్రలోకి జారుకున్నది!",
            "book_page_end": 41
        },
        {
            "title": "వ్యాపారి అతితెలివి!",
            "book_page_start": 42,
            "pdf_page_start": 42,
            "pdf_page_end": 43,
            "author": "చందమామ బృందం",
            "genre": "హాస్యం/తెలివి కథ",
            "moral": "అతితెలివి, దురాశను వాడి ఇతరులను మోసం చేయాలని చూసినప్పుడు, సమయస్ఫూర్తితో తిప్పికొట్టవచ్చు.",
            "keywords": [
                "అజీజ్",
                "మీర్చంద్",
                "కోడిగుడ్లు",
                "న్యాయస్థానం",
                "అతితెలివి"
            ],
            "characters": [
                "అజీజ్",
                "మీర్చంద్",
                "న్యాయాధికారి",
                "సేవకుడు"
            ],
            "locations": [
                "గ్రామం",
                "న్యాయస్థానం"
            ],
            "content": "రెండేళ్ళుగా వాన చినుకు లేదు. గ్రామ ప్రజలు ఆశగా ఆకాశంకేసి చూసి చూసి కళ్ళు కాయలు కాచాయి. పెట్టిన పైర్లు ఎండిపోయాయి. కొత్తగా పెట్టడానికి అవకాశంలేదు. ఎండలు మండిపోతు న్నాయి. ఏం చేయడానికీ తోచక గ్రామప్రజలు విచారంలో మునిగిపోయారు.\nఅందరికన్నా ఎక్కువగా దెబ్బతిన్నవాడు ఆ గ్రామంలోని అజీజ్. ఉన్న కుంటడు పొలమూ ఎండ తాకిడికి బీటలు పారడంతో, పొట్ట చేత బట్టుకుని ఊరు వదిలి వెళ్ళడం తప్ప వాడికి మరొక మార్గం కనిపించలేదు. వెళ్ళేముందు గ్రామంలో చిల్లరకొట్టు నడుపుతూన్న మర్చంద్ దగ్గర పన్నెండు ఉడికించిన గుడ్లు అప్పుగా పుచ్చుకున్నాడు. మరునాడు తెల్లవారక ముందే ఊరు వదిలిపెట్టాడు.\nమీర్చంద్ అజీజ్కిచ్చిన అప్పు తిరిగి రాదనే నిర్ణయించుకున్నాడు. \"చేతిలో చిల్లిగవ్వకూడా లేని పేదవాడు పాపం! వాడెలా నా అప్పు తీర్చ గలడు? నేనిచ్చిన పన్నెండు గుడ్లు వాణ్ణి మరో పదిరోజులు చావకుండా ప్రాణాలతో కాపాడ\nగలవు. అంతే!\" అనుకున్నాడు వ్యాపారి.\nఅయితే, అతడనుకున్నట్టు అజీజ్ ఆకలితో చనిపోలేదు. బ్రహ్మాండంగా బతికాడు. ఎలా? కాలం కలిసిరావడంతో మరో ఏడేళ్ళ తరవాత దర్జాగా స్వగ్రామానికి తిరిగి వచ్చాడు. వ్యాపారితో సహా గ్రామప్రజలందరూ ఆశ్చర్యంతో కళ్ళప్ప గించి చూస్తూండగా, తెల్లటి గుర్రంపై నుంచి కిందికి దూకాడు. అతని వెంట మరికొన్ని గుర్రపు బళ్ళు!\nఅజీజ్ తెచ్చుకున్న ధనంతో గ్రామంలోనే పెద్దభవంతి, పొలాలూ, పళ్ళతోటలూ కొన్నాడు. అజీజ్ ఇంతలో అంతగా ఎలా ఎదగగలిగాడా అని గ్రామప్రజలు ముక్కుపై వేలేసుకున్నారు. ఎక్కడ చూసినా అతణ్ణి గురించే చర్చలు!\nమీరచంద్ తను ఇచ్చిన కోడిగుడ్ల అప్పు సంగతి మరిచిపోలేదు. ఒకనాడు వెళ్ళి అజీజ్ ఉన్న భవంతి తలుపు తట్టాడు. చక్కటి దుస్తు లతో ఉన్న సేవకుడు వచ్చి తలుపు తెరిచాడు.\n“మీ యజమానిని చూడాలి!” అన్నాడు మీర్చంద్.\nసేవకుడు అతన్ని లోపలికి తీసుకు వెళ్ళాడు. అజీజ్ అతన్ని ఆదరంతో పలకరించాడు. అతిథి మర్యాదలు చేశాడు. అయినా మీరచంద్ వాటినన్ని టినీ పట్టించుకోకుండా, \"అజీజ్! ఏడేళ్ళక్రితం నువ్వు గ్రామం వదిలి వెళ్ళేప్పుడు నీకు పన్నెండు గుడ్లు అప్పుగా ఇచ్చాను జ్ఞాపకం ఉందా? ఇప్పుడు నువ్వు నాకు వాటికిగాను వెయ్యి బంగారు నాణాలు చెల్లించాలి!'” అన్నాడు.\n“పన్నెండు కోడి గుడ్లకు వెయ్యి బంగారు నాణాలా? పెద్దలు మీరు, పరిహాసం ఆడడం లేదు కదా!\" అన్నాడు అజీజ్ ఆశ్చర్యంగా. ఆ తరవాత అతడే, “దానికి తగిన మొత్తం నేనే చెల్లించాలనుకుంటున్నాను. అయినా, మీరు\nఅడుగుతున్నది మరీ ఎక్కువ!” అన్నాడు.\n“నాకు వెయ్యి బంగారు నాణాలే కావాలి. అంతకన్నా తక్కువ పుచ్చుకోను!” అన్నాడు మీరచంద్ నిష్కర్షగా.\n. అయితే, అజీజ్ అందుకు ఒప్పుకోలేదు. మీరచంద్, “నువ్వు, ఇలా దారికి రావు. నిన్ను న్యాయస్థానానికి లాగుతాను,” అని హెచ్చరించి అక్కడి నుంచి కోపంగా వెళ్ళిపోయాడు.\nమీరచంద్ చెప్పినంత పనీ చేశాడు. అతడు అజీజ్మీద న్యాయస్థానంలో ఫిర్యాదు చేశాడు. తగాదా విచారణకు వచ్చింది. అయినా సమయా నికి అజీజ్ అక్కడికి రాలేదు. మీరచందు పట్టరాని కోపం వచ్చింది. కొంతసేపు కుదురుగా ఉండలేకపోయాడు. ఆఖరికి అజీజ్ రెండు గంటలు ఆలస్యంగా వచ్చాడు.\nఅతన్ని చూడగానే మీర్చంద్ ఆవేశం కట్టలు తెంచుకున్నది. \"అయ్యా! అదిగో అతడు వచ్చాడు. నాకు న్యాయంగా చెందవలసిన మొత్తాన్ని ఇవ్వ డానికి నిరాకరించిన పెద్దమనిషిని చూడండి. అతడికి అప్పుగా ఇచ్చిన ఆ పన్నెండు గుడ్లేగనక నాదగ్గరే ఉన్నట్టయితే, వాటిని పొదుగులో పెట్టి, పిల్లలు చేసి ఉండేవాణ్ణి. అవి పెద్దవై గుడ్లు పెట్టి ఉండేవి. నేను గుడ్ల వ్యాపారంతో ఎంతో సంపా యించి ఉండేవాణ్ణి. అయినా, కష్టపడుతున్నాడు కదా! మనల్ని వచ్చి అడిగాడే అన్న కనికరంతో అన్నీ అతనికే ఇచ్చి సాయం చేశాను. అయితే ఇప్పుడేమో అతడు వాటికి తగిన మూల్యం చెల్లించ నంటున్నాడు, పైగా అతడి గుండెధైర్యంగా మీరే చూశారు కదా! న్యాయస్థానానికే ఆలస్యంగా వస్తున్నాడు!\" అన్నాడు.\nన్యాయాధికారి, అజీజ్కేసి చూస్తూ, \"నువ్వు మోసం చేశావని అతడు ఆరోపిస్తున్నాడు. ఆల స్యంగా వచ్చి న్యాయస్థానం సక్రమంగా పని చేయడానికి అవరోధం కల్పించావు! వీటికి నీ సంజాయిషీ ఏమిటి?\" అని అడిగాడు.\n\"ప్రభూ! ఆలస్యంగా వచ్చినందుకు క్షమిం చాలని ప్రార్థిస్తున్నాను,” అంటూ అజీజ్ విన యంగా చేతులెత్తి నమస్కరించి, “మా పెరటి తోటలో గుగ్గిళ్ళు విత్తడంలో కొంత ఆలస్యమ యింది!\" అన్నాడు.\n\"గుగ్గిళ్ళను విత్తడమా? ఏమిటి నువ్వం టున్నది? అన్నాడు న్యాయాధికారి విస్మయంతో.\n'ప్రభూ! మా వంటవాడు ఇవాళ శనగలతో గుగ్గిళ్ళు చేశాడు. వాటిని చూడగానే నాకొక ఆలోచన వచ్చింది. వాటిని అలాగే పెరటి తోటలో విత్తినట్టయితే హాయిగా గుగ్గిళ్ళు పండుతాయి కదా అని!\" అన్నాడు అజీజ్.\n“ఏమిటలా మూర్ఖంగా మాట్లాడుతున్నావు. మతి చెడిందా ఏమిటి అజీజ్! గుగ్గిళ్ళుగా ఉడి కించిన శనగలు మొలకెత్తవని నీకు తెలియదా? అవి పెరిగి నీకు గుగ్గిళ్ళను పండించడమేమిటి?” అని అడిగాడు న్యాయాధికారి.\n\"ఎందుకు మొలకెత్తవు ప్రభూ! బాగా ఉడకబెట్టిన గుడ్ల నుంచి కోడిపిల్లలు పుట్టినప్పుడు; ఉడికించిన గుగ్గిళ్ళుకూడా మొలకెత్తి పంటనివ్వ గలవు!\" అన్నాడు అజీజ్.\nమీర్ చంద్ నోట మాట రాలేదు. న్యాయాధికారి చిన్నగా నవ్వాడు. అజీజ్ న్యాయం పొందాడు.",
            "book_page_end": 43
        },
        {
            "title": "చందమామ కబుర్లు",
            "book_page_start": 44,
            "pdf_page_start": 44,
            "pdf_page_end": 45,
            "author": "చందమామ బృందం",
            "genre": "సమాచారం",
            "moral": "N/A",
            "keywords": [
                "విశ్వం వయసు",
                "అంగారక గ్రహం",
                "అమెరికా చరిత్ర",
                "లాటరీ",
                "క్రిస్టఫర్ కొలంబస్"
            ],
            "characters": [
                "క్రిస్టఫర్ కొలంబస్",
                "వెసుస్సీ",
                "మార్టిన్ ముల్లర్"
            ],
            "locations": [
                "విశ్వం",
                "అంగారక గ్రహం",
                "అమెరికా",
                "చిలీ",
                "ఫ్రాంక్ఫర్ట్"
            ],
            "content": "విశ్వం వయసు: 12,500,000,000 సం. ఇదీ మనం నివసించే విశ్వం వయసు. ప్రపంచ వ్యాప్తంగా ఉండే విజ్ఞానశాస్త్రవేత్తలు దీనిని అంగీక రించారు. ఈ నిర్ధారణకు వాళ్ళెలా రాగలిగారా అని మీరు ఆశ్చర్యపడుతున్నారు కదూ! మనవిశ్వం వయ సును నిర్ధారించడానికి పరిశోధనలు జరుపుతూన్న శాస్త్రవేత్తలు ఒక ప్రాచీనమైన నక్షత్రంలో 'యాక్టివ్ యురేనియం’ఉండడం గమనించారు. దీనిని కనుగొనడానికి వాళ్ళు 'రేడియో యాక్టివ్ కాస్మోక్రోనో మెట్రీ' అనే నూతన సాంకేతికవిధానాన్ని ఉపయో గించారు. ఇంతకు పూర్వం ఉపయోగించిన విధానా లతో పోల్చినప్పుడు ఇది లోపరహితమని కనుగొన్నారు. ఈ అధ్యయనానికి వాళ్ళు ఎంపిక చేసిన నక్షత్రానికి సి.ఎస్.31082-001 అని పేరు పెట్టారు. దీనిని దక్షిణ అమెరికా చిలీలోని పెరానెల్ పరిశోధనశాల నుంచి జెయింట్ టెలిస్కోప్ సాయంతో పరిశీలించారు. ఈ నక్షత్రంలో కనిపించిన 'యాక్టివ్ యురేనియం' విశ్వం వయసును నిర్ధారించడానికి ఉపయోగపడింది.\nఅంగారక గ్రహంలో జీవరాశులు: అంగారకగ్రహంలో జీవరాశులున్నాయనడానికి స్పష్టమైన సాక్ష్యాధారాలున్నాయని హంగరీ శాస్త్రవేత్తలు అభిప్రాయపడుతున్నారు. ఆ గ్రహాన్ని విభిన్నకోణాల నుంచి తీసిన 60,000 ఛాయా చిత్రాలను జాగ్రత్తగా అధ్యయనం చేసిన తరవాత వాళ్ళీ నిర్ణయానికి వచ్చారు. మంచు కప్పబడిన అంగారక గ్రహం దక్షిణ పార్శ్వంలో భూమిమీద ప్రాణులను పోలిన జీవరాశుల వేలాది అడుగు జాడలను వాళ్ళు కనుగొన్నారు.\nఅమెరికా ‘ఆవిర్భావం’: 1492 లోనే క్రిస్టఫర్ కొలంబస్ అమెరికా తీరంలో అంటే శాన్సాల్వడార్లో అడుగు పెట్టాడన్నది అందరికీ తెలిసినదే. అయితే 'అమెరికా' అనే పేరు మొట్టమొదటిసారిగా ఎప్పుడు ఉపయోగించబడిందో తెలుసా? 1507లో రూపొందించబడిన ప్రపంచ పటంలో ఇది ఉన్నది. వెసుస్సీ అనే నావి కుడు 150 1-02 లో ఈ నూతన ప్రపం చంలో అడుగుపెట్టి అదొక ప్రత్యేక ఖండం అని భావించాడు. కారోగ్రాఫర్ మార్టిన్ ముల్లర్ ఈ ఖండానికి అమెరికా అని పేరు సూచించి గుర్తించాడు. ఇన్నాళ్ళు అందుబాటులో లేని ఆ ప్రపంచ పటాన్ని ఈమధ్యే అమెరికాలోని టైబ్రరీ ఆఫ్ కాంగ్రెస్ తన ఆర్కైవ్స్ కోసం 10,000,000 డాలర్లకు కొన్నది.\nలాటరీ అదృష్టం!: జర్మనీ, ఫ్రాంక్ఫర్ట్ నగరానికి చెందిన యాభై యేళ్ళ నిరుద్యోగ మహిళ తనకు ఆ పూట లభించిన డబ్బుతో రొట్టెముక్క కొనుక్కుని ఆకలి తీర్చు కోవడానికి బదులు, ఒక లాటరీ టిక్కెట్టు కొని 10,000,000 ఆమెరికన్ డాలర్లు జాక్పాట్ సాధించింది. ఆమె మామూలుగా ఎప్పుడూ లాట రీల జోలికి వెళ్ళేది కాదు. అయితే ఆ రోజున తన దుర్భర ఆర్థికదుస్థితిని తలుచుకుని, దాని నుంచి ఎలా బయటపడడమా అని, పస్తుండి తన అదృ ష్టాన్ని పరీక్షించుకుంది. గట్టెక్కింది. అయితే ఇలాం టిది ఎప్పుడో ఎక్కడో జరిగే అరుదైన విషయం. ఆమె లాగే మనమూ లాటరీతో గట్టెక్కేద్దాం అని ఆశిస్తే మాత్రం కష్టాలు, కడగండ్లు పెరగక తప్పవు మరి!",
            "book_page_end": 45
        },
        {
            "title": "మనదేశం గురించి తెలుసుకుందాం",
            "book_page_start": 46,
            "pdf_page_start": 46,
            "pdf_page_end": 46,
            "author": "చందమామ బృందం",
            "genre": "క్విజ్",
            "moral": "N/A",
            "keywords": [
                "భారతదేశం",
                "జనాభా",
                "పర్వత శిఖరం",
                "రాష్ట్రాలు",
                "ముఖ్యమంత్రి"
            ],
            "characters": [],
            "locations": [
                "భారతదేశం"
            ],
            "content": "1. వందకోట్ల జనాభాకు మనదేశం ఎప్పుడు చేరిందోతెలుసా?\n2. ప్రపంచంలోనే ఎత్తయిన పర్వతశిఖరం ఎవరెస్ట్ నేపాల్-టిబెట్ సరిహద్దులో ఉంది. మనదేశంలో ఎత్తయిన పర్వత శిఖరం ఏది? ఎత్తు ఎంత?\n3. పంజాబ్కు ఆ పేరు రావడానికి అక్కడ ప్రవహించే ఐదు నదులు అన్నది మీకు తెలుసు. మరి ఆ నదుల పేర్లేమిటో తెలుసా?\n4. గత సంవత్సరం ఏర్పాటయిన మూడు కొత్త రాష్ట్రాలు ఏవి? వాటిపేర్లు, రాజధానుల పేర్లు ఏమిటి?\n5. స్వాతంత్ర్యానంతరం ఒకరాష్ట్రాన్ని ఇద్దరు మహిళా ముఖ్యమంత్రులు పాలించారు. ఏ రాష్ట్రాన్ని? ముఖ్యమంత్రులు ఎవరు?",
            "book_page_end": 46
        },
        {
            "title": "భారత సంస్కృతి-చరిత్ర: 23. సీతా మహాసాధ్వి!",
            "book_page_start": 47,
            "pdf_page_start": 47,
            "pdf_page_end": 50,
            "author": "విశ్వావసు",
            "genre": "చరిత్ర/సాంస్కృతికం",
            "moral": "సీత నిస్సహాయురాలైన అబల కాదు, ఆమె దృఢచిత్తం, స్వయం నిర్ణయం తీసుకోగల శక్తి ఉన్న మహాసాధ్వి.",
            "keywords": [
                "సీతాదేవి",
                "రామాయణం",
                "దేవనాధుడు",
                "స్వయం నిర్ణయం",
                "అగ్నిపరీక్ష"
            ],
            "characters": [
                "దేవనాధుడు",
                "జయశ్రీ",
                "సందీపుడు",
                "శ్యామల",
                "సీత",
                "రాముడు",
                "హనుమంతుడు",
                "రావణుడు",
                "కైకేయి"
            ],
            "locations": [
                "అయోధ్య",
                "అరణ్యం",
                "అశోకవనం"
            ],
            "content": "సందీపుడు ఇల్లు ప్రతిధ్వనించేలా విరగబడి నవ్వడం; శ్యామల వాణ్ణి వారించడం తాతయ్య దేవనాధుడికి ఆశ్చర్యం కలిగించింది. సందీపుడు ఇలా పకపకా నవ్వడం ఆయన అంతకుముందె న్నడూ చూడలేదు. చదువుతూన్న వార్తాపత్రి కతో వరండాలోకి వచ్చాడు. సరిగ్గా ఆ సమ యానికే ఆయన కోడలు జయశ్రీ కూడా డ్రాయింగ్ రూము లోంచి వెలుపలికి వచ్చి, “ఏమిటీ అల్లరి? ఇంట్లోవాళ్ళను కాస్త ప్రశాం తంగా ఉండనివ్వరా?” అని పిల్లల్ని మెల్లగా మందలిస్తోంది. పిల్లలు చేసే అల్లరికి, మధ్యా న్నంభోజనం ముగించి కునుకుతీస్తున్న మామ గారికి నిద్రాభంగం కలిగిస్తుందేమోనని ఆమె భయం. అయితే అంతలోనే నిద్రలేచి పత్రిక చదువుతూ, మధ్యలో లేచి వచ్చిన మామగారిని చూడగానే ఆ ఆదుర్దాకాస్త తగ్గిపోయింది.\nటీ మీగదిలో పెట్టమన్నారా మామయ్యా?\" అని అడిగింది జయశ్రీ.\n“అలాగేనమ్మా! అయినా, సందీపుడు ఇలా నవ్వడానికి కారణం ఏమిటో తెలుసు కోవాలికదా,\" అంటూ దేవనాధుడు మనవడి కేసి నవ్వుతూ చూశాడు.\n“భారత ఒలింపిక్ జట్టుకు నాయకత్వం వహించి నేను బీజింగ్ వెళతానంటే మీరు నవ్వ కుండా ఉండగలరా, ఆ సంగతి చెప్పండి, అన్నాడు సందీపుడు.\n“ఆ సంగతి తెలియదుగానీ, అలాంట ప్పుడు నేను జాతీయ మల్లయుద్ధం చాంపి యన్ గా నీ జట్టుతో రావడం మాత్రం ఖాయం!” అన్నాడు దేవనాధుడు నవ్వుతూ.\n'అంతకన్నా నువ్వు శ్యామల జట్టుతో కలిసి నానాసాహెబ్ వేషం వేయవచ్చు. ఆమె ఝాన్సీరాణి లక్ష్మీబాయి వేషం వేస్తోందిగామరి. వాళ్ళ పాఠశాల స్వర్ణోత్సవాల సందర్భంగా వేస్తూన్న నాటకంలో జయశ్రీ ఝాన్సీలక్ష్మీ బాయి వేషం వేస్తోంది. చూశారా ఈ విడ్డూరం? పిరికి ముఖానికి లక్ష్మీబాయి వేషం? కావా లంటే సీత వేషం వేయవచ్చు కదా? ఝాన్సీ వేషం ఏమిటితాతయ్యా?\" అంటూ సందీపుడు మళ్ళీ ఎగతాళిగా నవ్వాడు.\n“వీరనారి లక్ష్మీబాయి వేషం వేయడానికి మన శ్యామల పనికి వస్తుందా లేదా అన్నది నేను చెప్పలేను. అయితే, పసితనంలో లక్ష్మీబాయి కూడా ఎంతో సున్నితమైన మన సుతో, సిగ్గుపడుతూ ఉండేదన్న విషయం మాత్రం నువ్వు గ్రహించాలి. అవసరం ఏర్పడి నప్పుడు ఆమె సుశిక్షితులై రాటుదేలిన బ్రిటిష్ సేనానాయకులనే ఎదిరించి పోరా డింది. దేశభక్తికీ, ధైర్యసాహసాలకూ మారు పేరుగా మనదేశచరిత్రలో మణిదీపంగా నిలిచిపోయింది! అయినా అది వేరే విషయం. అయితే, నాకిప్పుడు విచారం కలిగించే విషయం మరొకటి ఉంది. అదే సీతపట్ల నీకున్న అభిప్రాయం. ఆమెను దృఢచిత్తం లేని భీరువు అనడం సమంజసం కాదు,” అన్నాడు దేవనాధుడు.\nజయశ్రీ అంతలో టీ తీసుకుని వరండా గుండా దేవనాధుడి గదిలోకి వెళ్ళింది. ఆమె వెంట దేవనాధుడూ, ఆయనవెంట శ్యామలా, సందీపుడూ గదిలోకి వెళ్ళి టీ అందుకున్నారు.\n“మరి, పరిస్థితులకు బలియైపోయిన నిస్సహాయురాలైన అబలగానే సీతాదేవి కనిపి స్తుందికదా మామయ్యా?\" అని అడిగింది అనుమానంగా జయశ్రీ.\n\"అవును, అది నిజమేకదా?\" అని వంత పాడాడు సందీపుడు.\n“కాదు. ఆ అభిప్రాయం సరైనదికాదు. ఇప్పుడు నేను కొన్ని ప్రశ్నలడుగుతాను. వాటికి సమాధానాలు ఆలోచించండి. ఆ తరవాత మీ అభిప్రాయాలు మార్చుకోవడం; మార్చుకోక పోవడం మీ ఇష్టం. కైకేయి పద్నాలుగేళ్ళు వన వాసానికి వెళ్ళమన్నది ఒక్కరాముణ్ణితప్ప సీతను కాదు. అవునా?\" అని అడిగాడు దేవనాధుడు.\n“అవును,\" అంటూ జయశ్రీ అక్కడే కూర్చున్నది. పిల్లలూ కూర్చున్నారు.\n“సీతను కూడా వనవాసానికి వెళ్ళమని ఎవరూ చెప్పలేదు. రాముడున్నచోటే సీతకు అయోధ్య అంటూ ఆమె రాముడివెట అరణ్యా నికి వెళ్ళాలని నిర్ణయించుకున్నది. పెద్దలు వద్దన్నా వినిపించుకోలేదు. ఆమె నిర్ణయానికే కట్టుబడి దృఢచిత్తంతో నిలబడింది కదా? ” అని సమాధానం కోసం కొంతసేపు ఆగాడు దేవ నాధుడు. అయినా ఎవరూ బదులు పలకలేదు. జయశ్రీ మాత్రమే మూలగ్రంథాన్ని చదివింది. పిల్లలు సంక్షిప్త రామాయణ కథ చదివారుతప్ప, అసలు పుస్తకం చదివే వయసుకాదు వాళ్ళది.\nదేవనాధుడు మళ్ళీ, “మీరు ఇప్పుడున్న అభిప్రాయాలకు ప్రభావితులు కాకుండా, రామాయణంలో ఆ తరవాత జరిగిన సంఘటనలను ఒకసారి మననం చేసుకోండి. అరణ్య వాసంలో బంగారు లేడిని తెమ్మని రాముణ్ణి కోరింది సీత. వద్దన్నా వినకుండా పట్టు పట్టింది. మాయలేడి వెంట రాముడు వెళ్ళ డానికి కారణం సీత. రాముడి కంఠస్వరంతో మారీచుడు ఆర్తనాదం చేసినప్పుడు లక్ష్మి ణుణ్ణి రాముడి దగ్గరికి వెళ్ళమని ఆజ్ఞాపిం చింది సీత! రక్షణ లేకుండా ఒంటరిగా ఉండడా నికి ఆమె సిద్ధపడింది. మారువేషంలో వచ్చిన రావణుడికి భిక్ష వేయడానికి వెళ్ళి, లక్ష్మణుడు చేసిన హెచ్చరికను కూడా లెక్కచేయకుండా లక్ష్మణ రేఖను దాటింది. ఇవన్నీ పిరికివాళ్ళ లక్ష ణాలా? స్వయం నిర్ణయం తీసుకునే శక్తిలేక చేసిన పనులా? నిజానికి ఆమె సొంతంగా తీసుకున్న నిర్ణయాలే ముఖ్యమైన ఘట్టాలలో కీలకపాత్రవహించాయి. ఆలోచించి చూడండి,\" అన్నాడు దేవనాధుడు.\n“నిజమే! ఆ కోణం నుంచి నేనెప్పుడూ ఆలోచించలేదు,” అన్నది జయశ్రీ.\n“రక్షించావు తల్లీ! నీ సంగతే అలా ఉంటే, అమాయక ప్రాణులైన మమ్మల్ని తాతయ్య విమర్శించలేరుకదా? \" అంటూ చిన్నగా నవ్వాడు సందీపుడు మెరుస్తూన్న కళ్ళతో.\nదేవనాధుడు అరమోడ్పు కన్నులతో కొంత సేపు ఏదో ఆలోచిస్తూ, మళ్ళీ ఇలా అన్నాడు:\n“అశోకవనంలో సీతను చూసిన హను మంతుడు, ఆమెను తన భుజాలపై రాముడి దగ్గరికి చేరుస్తానన్నాడు. సీత అందుకు ఒప్పుకో లేదు. రావణుడు తనను దొంగతనంగా అపహ రించాడు. రాముడి దూత కూడా, రావణుడికి తెలియకుండా అదేపని చేస్తే, ఆ తరవాత ఇద్దరికీ ఉన్న తేడా ఏమిటి? అని హనుమం తుణ్ణి నిలదీసింది. రాముడే స్వయంగా వచ్చి\nరావణసంహారంచేసి తనను చెరవిడిపించాలని నిర్ద్వంద్వంగా చెప్పింది కదా! ఇవి భయంతో చెప్పిన మాటలా? ఆమె దయామయి; హను మంతుడి క్షేమాన్ని కాంక్షించింది. ఆఖరుగా రావణ సంహారానంతరం అగ్నిపరీక్షకు సిద్ధమ యింది. సీత ధర్మం అనుకుని చూపినమార్గం లోనే, ఆమె అభీష్టానుసారమే మిగిలినవారం దరూ నడుచుకోవలసి వచ్చింది!”\nదేవనాధుడు కొంతసేపు మౌనంగా కూర్చు న్నాడు. మిగిలినముగ్గురుకూడా ఏమీ మాట్లాడ లేదు. శ్యామల తాతయ్య ముందున్న ఖాళీ టీ కప్పును తీసుకుంటూ, “తాతయ్యా! రామా యణం చివర సీతాదేవి మరో అగ్ని ప్రవేశానికి ఎందుకు నిరాకరించింది? భూగర్భంలోకి ఎందుకు వెళ్ళిపోయింది?\" అని అడిగింది.\n“మంచి ప్రశ్న అడిగావు తల్లీ! మొదటిసారి అగ్నిప్రవేశానికి స్వయంగా సీతే సిద్ధపడింది. రెండవసారి ఆమెను అగ్ని ప్రవేశం చేయమని ఇతరులు సలహా ఇచ్చారు. ఆ రెంటికీ మధ్య చాలాభేదం ఉంది. అల్పుల కోసం తన పవిత్ర\nతను నిరూపించుకోవలసిన నిర్బంధం ఆమెకు లేదు. సీత భూజాత. భూమి నుంచే ఆమె జన్మించిందని మీకు తెలుసు. మళ్ళీ భూమాత ఒడినే చేరాలని నిర్ణయించింది. చీకటిశక్తుల పీచమణచి, దుష్ట రాక్షస మూకల నాయకుడైన రావణ సంహారానికి రాముణ్ణి ప్రేరేపించడానికి ఆమె అవత రించింది. ఆ పనిని సక్రమంగా నెరవేర్చింది. ముందుతరాలకు ఆదర్శంగా రామరాజ్యాన్ని స్థాపించవలసిన బాధ్యత ఇంకా రాముడిపై ఉన్నది. అందువల్ల ఆమె ముందుగానే వచ్చిన చోటికి వెళ్ళిపోయింది. ఇక్కడ మరో ముఖ్య విషయం మీకు చెప్పాలి. రామాయణంలో చివరి భాగమైన ఉత్తరకాండ వాల్మీకి విరచితం కాదు. రావణ సంహారానంతరం శ్రీరాముడి అయోధ్య పునరాగమనం, శ్రీరామపట్టాభి షేకంతో వాల్మీకి రామాయణం పరిసమాప్త మవుతుంది. ఉత్తరకాండను మరొక గొప్పకవి ఎవరో రచించాడు,\" అన్నాడు దేవనాధుడు ముగింపుగా. (ఇంకాఉంది)",
            "book_page_end": 50
        }
    ],
    "statistics": {
        "total_stories": 17,
        "author_counts": {
            "విశ్వం": 1,
            "కోలపల్లి ఈశ్వర్": 1,
            "చందమామ బృందం": 14,
            "విశ్వావసు": 1
        },
        "genre_counts": {
            "సంపాదకీయం": 1,
            "సామాజిక కథ": 2,
            "నీతి కథ": 1,
            "ధారావాహిక/సాహసం": 1,
            "బేతాళ కథ": 1,
            "పండుగల విశేషాలు": 3,
            "నీతి కథ/సాహసం": 1,
            "హాస్యం/చరిత్ర": 1,
            "కళా విశేషాలు": 1,
            "జానపద కథ": 1,
            "హాస్యం/తెలివి కథ": 1,
            "సమాచారం": 1,
            "క్విజ్": 1,
            "చరిత్ర/సాంస్కృతికం": 1
        }
    }
}
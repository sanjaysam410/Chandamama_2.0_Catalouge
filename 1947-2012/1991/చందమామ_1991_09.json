{
    "book_id": "చందమామ_1991_09",
    "stories": [
        {
            "title": "బలమైన పునాది!",
            "book_page_start": 4,
            "pdf_page_start": 7,
            "pdf_page_end": 7,
            "author": "చందమామ బృందం",
            "genre": "సంపాదకీయం",
            "moral": "దేశ భవిష్యత్తుకు ప్రాథమిక విద్య, అక్షరాస్యత బలమైన పునాది.",
            "keywords": [
                "విద్య",
                "జాతీయ విద్యావిధానం",
                "ప్రాథమిక విద్య",
                "అక్షరాస్యత",
                "పంచతంత్రం"
            ],
            "characters": [
                "పి. వి. నరసింహారావు",
                "విష్ణుశర్మ"
            ],
            "locations": [
                "భారతదేశం"
            ],
            "content": "ప్రధాని శ్రీ పి. వి. నరసింహారావుగారు కేంద్రంలో విద్యా మంత్రిగా ఉన్నప్పుడు నూతన జాతీయ విద్యావిధానం రూపొందించారు. 1986 వ సం||లో రూపొందించిన ఆ విద్యా విధానాన్ని అమలు పరచగలమని ఈనాటి నూతన ప్రభుత్వం ప్రకటించడంలో ఆశ్చర్యం లేదు!\nఏ రంగంలో మార్పుకైనాసరే విద్య ప్రధానమైన పాత్ర వహిస్తుంది. విష్ణుశర్మ, ముగ్గురు రాజకుమారులను తన కథల ద్వారా వివేక సంపన్నులుగానూ, సమర్థులుగానూ తీర్చిదిద్దిన ఉదంతం అందరూ ఎరిగినదే. ఆ కథలే 'పంచతంత్రం'గా ప్రసిద్ధి గాంచాయి.\nవిద్య వ్యక్తిగత జీవితంలోనూ, కుటుంబంలోనూ, తద్వారా సమాజంలోనూ, ఆరోగ్యకరమైన మార్పులు తీసుకు వస్తుందనడంలో సందేహం లేదు. ఒక వ్యక్తి మానసిక వికా సానికీ, సంపూర్ణాభివృద్ధికీ, విద్య దోహదం చేయాలి. అయితే, ఈనాటి విద్యావిధానం అటువంటి ఉదాత్తపాత్ర వహిస్తున్నదా అంటే సందేహమే. పైగా యేటా విద్యాలయాల నుంచి బయట పడే వేలకొలది పట్టభద్రులకు సరిపడా ఉద్యోగావకాశాలు లభించడం లేదు. ఇది సామాజిక ఉద్రిక్తతకూ, అలజడికీ కారణమవుతున్నది. ఇది మన విద్యావిధానంలోని లోపమా?\nఒక పట్టభద్రుని తయారు చేయడానికి మన ప్రభుత్వం వెచ్చించే ధనంతో ఎనభైమంది పిల్లలకు ప్రాథమిక విద్యను సమకూర్చవచ్చని చెబుతున్నారు. కాబట్టి. మొదట ప్రాథమిక విద్య అందరికీ అందుబాటులోకి వచ్చేలా గట్టి చర్యలు తీసుకోవాలి. సామాన్య ప్రజలలో అక్షరాస్యతను పెంచాలి.\nఅదే దేశ భవిష్యత్తుకు బలమైన పునాది అవుతుంది !",
            "book_page_end": 4
        },
        {
            "title": "నశిస్తూన్న జాతివివక్షత!",
            "book_page_start": 9,
            "pdf_page_start": 9,
            "pdf_page_end": 10,
            "author": "చందమామ బృందం",
            "genre": "వార్తలు-విశేషాలు",
            "moral": "జాతి వివక్షత ప్రపంచానికి హానికరమైనది. న్యాయమైన స్వేచ్ఛా సమాజ స్థాపనకు ఇంకా కృషి అవసరం.",
            "keywords": [
                "జాతి వివక్షత",
                "దక్షిణాఫ్రికా",
                "నెల్సన్ మండేలా",
                "అపార్థీడ్",
                "క్రీడా నిషేధం"
            ],
            "characters": [
                "నెల్సన్ మండేలా",
                "డీక్లార్క్"
            ],
            "locations": [
                "దక్షిణాఫ్రికా",
                "నమీబియా",
                "జింబాబ్వే",
                "మొజాంబిక్"
            ],
            "content": "క్రీడారంగంలో దక్షిణాఫ్రికా మీద విధించబడిన నిషేధం తొలగిపోయింది. ఆ దేశం మళ్ళీ అంతర్జాతీయ క్రీడారంగంలో ప్రవేశించడాన్ని ప్రపంచంలోని క్రీడాభిమాను లందరూ అమితాసక్తితో ఎదురుచూస్తు న్నారు. దక్షిణాఫ్రికా శ్వేతజాతి ప్రభుత్వం పాటించిన జాత్యహంకార, జాతివివక్షతా సిద్ధాంతాలకు నిరసనగా, ఇంటర్నేషనల్ క్రికెట్ కౌన్సిల్ (ఐ.సి.సి), ఇంటర్నేషనల్ ఒలింపిక్ కమిటీ (ఐ.ఒ.సి) ఆ దేశాన్ని తమ క్రీడలలో పాల్గొనకుండా 1970 వ సం॥ నుంచి నిషేధించాయి. ఇరవైఒక్క సంవత్సరాల తరవాత ఈ జూలైనెలలో ఆ నిషేధాన్ని తొలగించాయి !\nనిషేధం తొలగిపోవడంవల్ల, 1992 వ సం॥ ఫిబ్రవరిలో జరుగనున్న 'పరల్డ్ కప్ క్రికెట్' పోటీలోనూ, ఆ సంవత్సరాం తంలో జరుగనున్న బార్సిలోనా (స్పెయిన్) ఒలింపిక్స్లోనూ దక్షిణాఫ్రికా పాల్గొం టున్నది. దక్షిణాఫ్రికాశ్వేతజాతిప్రభుత్వం అనుసరించిన జాత్యహంకార సిద్ధాంతాలు ఇన్నేళ్ళు, ఆ దేశ యువతీయువకులకు అంతర్జాతీయ క్రీడారంగంలో పాల్గొనే అవకాశం లేకుండా చేశాయి.\nప్రభుత్వం పోకడలో క్రమంగా ఎన్నో మార్పులు రాసాగాయి. పాతికేళ్ళకు పైగా జైలు జీవితం గడుపుతూ, పోరాటం సాగిం చిన నెల్సన్ మండేలాను 1989 వ సంవత్సరంలో విడుదల చేశారు. ఆ తరవాత నెల్సన్ మండేలా, ప్రెసిడెంట్ డీక్లార్క్ తో చర్చలు జరపడంవల్ల ప్రభుత్వం, జాతి వివక్షతను పాటించే ముఖ్యమైన మూడుచట్టాలను రద్దుచేసింది. దాని ఫలితంగా, నల్లజాతి ప్రజలు దేశంలో తమ కిష్టమైన చోట నివాసం ఏర్పరచు కోవడానికీ, తమ పిల్లలను ఇష్టమైన విద్యాలయాలలో చదివించడానికీ, శ్వేత జాతీయులకు సొంతమైన సంస్థలలో సైతం ఉద్యోగాలుచేయడానికీ అవకాశాలు ఏర్పడ్డాయి. దక్షిణాఫ్రికా శ్వేతజాతి ప్రభుత్వం పాటించిన జాతి వివక్షతా సిద్ధాంతాలను రూపుమాపడానికి ప్రపంచ దేశాలతో పాటు మన దేశం కూడా ఎంతో కృషి చేసింది.\nదక్షిణాఫ్రికాలో వస్తూన్న మార్పులను ప్రపంచదేశాలు ఆసక్తితో పరిశీలిస్తు న్నాయి. అమెరికా, ఆ దేశం మీద ఆరేళ్ళుగా విధించిన ఆర్థిక ఆంక్షలను తొలగించింది. దానిని జపాన్, హర్షిం చింది. కాని, ఆస్ట్రేలియా, స్వీడన్ దేశాలు అమెరికా నిర్ణయాన్ని తొందరపాటు చర్యగా ప్రకటించాయి !\nదక్షిణాఫ్రికా, అత్యయిక పరిస్థితిని తొలగించింది; రాజకీయ ఖైదీలను విడు దల చేసింది: త్వరలో జాతి వివక్షత పాటించని ప్రభుత్వస్థాపన జరగవచ్చు- అందువల్ల తన చర్యసరైనదేనని అమెరికా వాదిస్తున్నది.\nప్రస్తుత శ్వేతజాతి ప్రభుత్వం తీసు కుంటూన్న చర్యలపట్ల హర్షం వెలిబుచ్చిన నెల్సన్ మండేలా, అప్రమత్తతతో ఉండా లని కూడా హెచ్చరించాడు. ఎందుకంటే, ప్రభుత్వం ఏవేవో సాకులతో ఇంకా చాలా మంది రాజకీయ ఖైదీలను విడుదల చేయ లేదు. నల్లజాతీయులలోని భిన్న వర్గాల మధ్య పక్షపాత వైఖరి ప్రదర్శించడంవల్ల, దేశంలో నల్లజాతీయుల మధ్య హింసా కాండ ప్రబలుతున్నది. ఆ కారణంగా స్వేచ్ఛారాజకీయాలకు అవకాశంలేకుండా పోతున్నది. కాబట్టి జాతివిముక్తికి సాధించ వలసినది ఇంకా చాలా ఉన్నది!",
            "book_page_end": 10
        },
        {
            "title": "ఇద్దరు నిరుద్యోగులు",
            "book_page_start": 11,
            "pdf_page_start": 11,
            "pdf_page_end": 15,
            "author": "మాచిరాజు కామేశ్వరరావు",
            "genre": "జానపద కథ",
            "moral": "దురాశ పనికిరాదు. ఆత్మవిశ్వాసం, తెలివైన ఉపయోగానికి లోకజ్ఞానం అవసరం.",
            "keywords": [
                "నిరుద్యోగం",
                "దేవి వరం",
                "మహిమ గల వస్తువులు",
                "దురాశ",
                "లోకజ్ఞానం"
            ],
            "characters": [
                "పరశురాం",
                "రామదాసు",
                "యతీంద్ర",
                "దేవీ"
            ],
            "locations": [
                "గ్రామం",
                "దట్టమైన అడవి",
                "దేవీ ఆలయం",
                "నగరం",
                "రాజధాని"
            ],
            "content": "బాగా వృద్ధుడైన తండ్రి రామదాసు పోగానే, పరశురాంకు బాధ్యత తెలిసి వచ్చింది. పాతికేళ్ళవయసు వచ్చినా. వాడు ఇంతవరకూ ఎలాంటి పనిపాటులూ చూసుకోలేదు. పొద్దస్తమానం స్నేహితు లతో కబుర్లూ, జూదాలతో కాలం గడుపు తూండేవాడు. తల్లిలేనివాడని రామదాసు కొడుకును ఏమీ అనేవాడు కాదు. ఇప్పుడు వాడికి. చేసిన అప్పులు తీర్చవలసి రావడంతో, ఉన్న ఒక్క పూరిల్లూ అమ్మేశాడు. వాడి సంగతి బాగా ఎరిగిన వాళ్ళు కావడంతో, గ్రామంలో ఎవరూ వాడికి పనివ్వలేదు.\nతిరిగి తిరిగి బాగా విసిగిపోయిన పరశురాం, మరెక్కడైనా బతుకుతెరువు చూసుకుందామని, ఒకనాటి సాయంకాలం వేళ గ్రామం వదిలి బయలుదేరాడు. చీకటిపడే సమయానికి వాడొక దట్టమైన అడవిని చేరాడు. ఇంతలో అనుకోకుండా పెనుగాలితో పాటు, పెద్ద పెట్టున వర్షం ప్రారంభమైంది. ఆ రాత్రికి ఎక్కడ కాలం గడుపుదామా అని, చెట్లకిందుగా నడుస్తున్న పరశురాంకు కొంచెం దూరంలో చిన్న వెలుగు కనిపించింది. వాడు అటు కేసి వెళ్ళాడు.\nఅది ఒక పాడుబడిన దేవీ ఆలయం. లోపల గదిలో ఒక దీపం వెలుగుతున్నది. యువకుడొకడు ఆ గదిని బట్టతో శుభ్రం చేస్తున్నాడు.\nఆ యువకుడు పరశురాంను చూస్తూనే, “బాగా తడిసిపోయినట్టున్నావు! ముందు తల తుడుచుకో,\" అంటూ ఒక పొడిబట్ట వాడికి అందించాడు. పరశురాం తల తుడుచుకుని దుస్తులు మార్చుకున్నాడు.\nఆ యువకుడు, పరశురాంతో తన పేరు యతీంద్ర అని చెప్పి, “నేను ఎక్కడైనా ఉద్యోగం సంపాయించుకునేందుకు, ఇల్లువదిలి బయలుదేరాను మరి నీ సంగ తేమిటి?'' అని అడిగాడు.\nపరశురాం దాచకుండా తనను గురించి అంతా యతీంద్రకు చెప్పాడు.\nఅంతా విన్న యతీంద్ర చిన్నగా నవ్వి, “చూశావా, మనిద్దరం ఒకేపడవ ప్రయాణీ కులం అన్నమాట!'' అన్నాడు.\nతర్వాత అతను వెంట తెచ్చుకున్న రొట్టెలమూట విప్పాడు. ఇద్దరూ రొట్టెలు తిని ఆకలి తీర్చుకున్నారు.\nగదిలో శుభ్రం చేసినచోట ఇద్దరూ పడుకున్నాక, పరశురాం, \" ఈనాటివరకూ ఉద్యోగప్రయత్నం చేయకపోయినా దాని కోసం ప్రయత్నించేవాళ్ళపాట్లు విన్నాను. అంతో ఇంతో లంచం ఇవ్వ గ ల శ క్తి, పలుకుబడిగలవాళ్ళ సాయం లాంటివి లేకపోతే, ఉద్యోగాలు దొరకడం చాలా కష్టం,'' అన్నాడు.\n\"ఆ మాట నిజమే! కాని, ఎవరైనా ఉద్యోగం ఇస్తే, మన సామర్థ్యం, నిజా యితీ నిరూపించుకోగలం,\" అన్నాడు యతీంద్ర.\n\"మీకా అవకాశం నేను కల్పిస్తాను !'' అంటూ ఆ గదిలో ఒక దేవతాస్త్రీ ప్రత్యక్ష మైంది.\nఆమెను, ఆ ఆలయదేవతగా భావించి పరశురాం, యతీంద్రుడూ సాష్టాంగపడి, \"ఈ నిరుద్యోగుల మీద, నీకయినా దయ కలిగినందుకు ధన్యులం, తల్లీ! ఇంతకూ నువ్వు మాకు ఎలా సాయపడా లనుకుంటున్నావు?\" అని అడిగారు.\nఅందుకు దేవత. “నేను మీకు మూడు మహిమగల వస్తువులిస్తాను. వాటి ద్వారా మీరు సాధించినదేమిటో, మూడో రాజు రాత్రి ఇక్కడికి వచ్చి నాకు చెప్పాలి..\" అన్నది.\n\"తప్పకుండా చెబుతాం, తల్లీ !\" అన్నారు ఇద్దరూ పరమానందంతో.\nఅప్పుడు దేవత ఇద్దరికీ చెరొక మట్టి ముంతను ఇచ్చి, \"ముంతను నేల మీద విసిరి బద్దలుకొట్టి, మీరు ఎవరిని తలుచు కుంటే, వాళ్ళు మీముందు వుంటారు.\" అన్నది.\n\"తలుచుకున్న మనిషి, మా ముందు నిలబడతాడే అనుకుందాం, అందువల్ల ప్రయోజనమేమిటి, తల్లీ?\" అని అడి గాడు యతీంద్ర.\nదేవత ఇద్దరికీ చెరొక మిరియపుగింజ ఇచ్చి, \"ఈ గింజను నోట్లో వేసుకుని, మీరు ఆ మనిషిని ఏమి కోరుకుంటే, అది కాదనకుండా ఇచ్చేస్తాడు,'' అన్నది.\n\"మరి మూడో వస్తువు ఏమిటి, తల్లీ?” అని అడిగాడు పరశురాం.\nదేవత ఇద్దరికీ చెరొక రాగి ఉంగరం ఇచ్చి, “ఇది మీ వేలికి వున్నంతకాలం, పై రెండు వస్తువుల ద్వారా మీరు పొంద గలిగింది, మిమ్మల్నే అంటిపెట్టుకుని వుంటుంది!\" అని చెప్పి అదృశ్యం అయింది.\nతెల్లవార వస్తుండగా వర్షం పూర్తిగా తగ్గిపోయింది. యతీంద్ర, పరశు రాంను, \"నేను తూర్పుదిక్కుగా వెళు తున్నాను. నువ్వు నాతో వస్తావా?\" అని అడిగాడు.\n\"ఉహుఁ, నేను పడమటిదిక్కుగా వెళతాను. మళ్ళీ మూడోరాజు రాత్రి, ఈ ఆలయంలోనే కలుసుకుందాం.\" అని, పడమటిదిక్కుగా బయలుదేరాడు పరశురాం.\nవాడు ఆ రోజంతా నడిచి. బాగా చీకటి పడ్డాక ఒక నగరం చేరాడు. దేవత ఇచ్చిన మహిమగల మూడు వస్తువులూ ఎలా ఉపయోగించుకోవా లో, ముందే నిర్ణ యించుకున్నందున పరశురాం, ఒక పెద్ద మేడముందు నిలబడి, మట్టిముంతను బద్దలుకొట్టి, ఆ ఇంటి పెద్ద తనముందుకు రావాలని కోరుకున్నాడు.\nకొద్దిసేపట్లో, ఒక నడివయసు స్త్రీ తలు పులు తీసుకుని బయటకు వచ్చింది. ఆమె ఒంటి మీద విలువైన ఆభరణాలు చాలా వున్నవి.\nపరశురాం మిరియపుగింజ నోట్లో వేసు కుని, \"మీ దగ్గిరున్న బంగారాన్ని మరో మాట మాట్లాడకుండా, నాకిచ్చేయండి!\" అన్నాడు.\nఆ స్త్రీ నిద్రమత్తులో వున్నదానిలా ఊగిపోతూ, తలతిప్పి, \"బంగారం ! బంగారం! \" అంటూ పెద్దగా కేక పెట్టింది.\nఆ మరుక్షణం, లోపలినుంచి బంగారం అన్న పేరు గల సింహం లాంటి కుక్క భీకరంగా మొరుగుతూ వచ్చి పరశురాం కాలిపిక్క పట్టుకున్నది.\nపరశురాం హడలిపోయాడు. కాలు ఎంత విదిలించినా కుక్క తన పట్టు విడవలేదు. వాడి కాలు రక్తంతో తడిసి పోయింది. యజమానురాలు పిలిచినా. కుక్క ఆమె దగ్గిరకు పోలేదు. పరశు రాంకు ఏదో గుర్తుకు వచ్చినట్టయి, వేలికి వున్న ఉంగరాన్ని తీసి దూరంగా గిరవాటు వేశాడు. వెంటనే కుక్క వాణ్ణి వదిలి లోపలికి పోయింది. ఇంటి యజమాను రాలు కూడా లోపలికి పోయి తలుపులు మూసింది.\nపరశురాం రెండు రోజులు, ఆ నగరం లోనే వుండి, కుక్క కాటుకు పసరువైద్యం చేయించుకుని, మూడోనాటి రాత్రికి పడుతూ లేస్తూ, అడవిలోని దేవీ ఆలయం చేరాడు.\nదేవత వాణ్ణి చూస్తూనే, “ఏమిటీ విచిత్రావతారం?\" అని అడిగింది.\nపరశురాం ఏమీ దాచకుండా జరిగిం దంతా, ఆమెకు చెప్పాడు.\nఇంతలో విలువైన దుస్తులు ధరించి, ఉత్సాహంగా యతీంద్ర అక్కడికి వచ్చాడు. దేవత అతడి అనుభవం చెప్ప మన్నది.\nయతీంద్ర, దేవత అనుగ్రహించిన అద్భుత వస్తువులను, తానెలా ఉపయో గించుకున్నదీ చెప్పాడు:\nయతీంద్ర అంతకుముందే నిర్ణయించు కున్న విధంగా, తిన్నగా. రాజ ధా నీ నగరానికి వెళ్ళాడు. అతడు రాజుగారి ఉద్యానవనం బయట ముంత బద్దలుకొట్టి, రాజుగారి రాకను కోరుకున్నాడు. కాస్సేపటిలోనే ఉద్యాన వనంలోంచి రాజుగారు బయటకు వచ్చాడు.\nయతీంద్ర మిరియపుగింజను నోట్లో వేసుకుని, ''మహారాజా! మీ కొలువులో నాకు తగిన ఉద్యోగం ఇప్పించండి.\" అని అడిగాడు.\nరాజు చిరునవ్వునవ్వి, “మహారాజుగా చేరు !'' అన్నాడు.\nఆ విధంగా యతీంద్రకు ఉద్యోగం దొరికింది. కొలువులో కొంత డబ్బు ముందే తీసుకుని, ఉండేందుకు ఇల్లూ, మంచి దుస్తులూ ఏర్పాటు చేసుకుని, దేవీ ఆలయానికి తిరిగి వచ్చాడు.\nఅతడు రాగి ఉంగరాన్ని తిరిగి దేవ తకు కృతజ్ఞతతో ఇచ్చేస్తూ, \"తల్లీ, నా స్వశక్తి మీద నాకు నమ్మకం వున్నది. లోగడ ఉద్యోగం సంపాదించుకోవడం సాయంత్రం సాధ్యపడకపోయినా, ఇప్పుడుసంపాదించు కున్న ఉద్యోగాన్ని నిలబెట్టుకోగలనన్న ఆత్మవిశ్వాసం కూడా, నాకున్నది,\" అన్నాడు ఎంతో వినయంగా.\n“ఇద్దరికీ ఒకేరకమైన వస్తువులిచ్చినా, దురాశకారణంగా పర శురాం వాటివల్ల ప్రయోజనం పొందలేకపోయాడు. నేను ఇచ్చిన మిరియపుగింజ ప్రభావంవల్ల, యతీంద్ర అడిగివుంటే — రాజు అతడికి అర్ధరాజ్యం కూడా ఇచ్చివుండేవాడు!\" అని దేవత మాయమైంది.\nమర్నాడు తెల్లవారుతూనే నగరానికి బయలుదేరిన యతీంద్ర, పరశురాంతో, \"నువ్వు నా వెంట వస్తావా? నీకేదైనా ఉద్యోగం దొరికే దాకా, నా ఇంట్లో నే వుండవచ్చు.\" అన్నాడు.\n\"తప్పకుండా వస్తాను ! నీతో వుంటూ నేను సంపాదించుకోవలసిన లోకజ్ఞానం ఎంతో వున్నది.'' అని పరశురాం, యతీంద్ర వెంట నగరానికి బయలు దేరాడు.",
            "book_page_end": 15
        },
        {
            "title": "చిలుక పలుకు",
            "book_page_start": 16,
            "pdf_page_start": 16,
            "pdf_page_end": 16,
            "author": "కోలార్ కృష్ణ అయ్యర్",
            "genre": "హాస్యం",
            "moral": "ప్రతి దాన్ని గొప్పగా ఊహించుకోకూడదు; మోసపోతే నవ్వులపాలు కావాల్సి వస్తుంది.",
            "keywords": [
                "చిలుక",
                "హాస్యం",
                "అమాయకత్వం",
                "సిద్ధయ్య",
                "నవ్వు"
            ],
            "characters": [
                "సిద్ధయ్య",
                "సిద్ధయ్య భార్య",
                "చిలుక",
                "దుకాణంవాడు"
            ],
            "locations": [
                "శిళ్ళంగేరి గ్రామం",
                "బజారు"
            ],
            "content": "శిళ్ళంగేరి గ్రామంలో వుండే సిద్ధయ్య అనే అతను, చిలుకను కొందామని బజారుకు వెళ్ళి, ఒక దుకాణంలో, అందమైన చిలుకనొకదాన్ని చూసి, దాని ఖరీదెంత అని, దుకాణంవాణ్ణి అడిగాడు.\n\"వందరూపాయలు!” అన్నాడు దుకాణంవాడు.\n\"వందరూపాయలే!\" అంటూ సిద్దయ్య ఆశ్చర్యపోయాడు.\n\"ఈ చిలుక సామాన్యమైంది కాదు. కావాలంటే దాన్నే అడగండి, అంత ఖరీదు చేస్తుందో లేదో,\" అన్నాడు దుకాణంవాడు.\n\" నువ్వు వందరూపాయల ఖరీదు చేసే మాట నిజమేనా?\" అని సిద్దయ్య, చిలుకను అడిగాడు.\n\"అందుకు సందేహమెందుకు?” అన్నది చిలుక.\nఆ జవాబుకు సిద్దయ్య చాలా సంతోషించి, దుకాణంవాడికి వందరూపాయలిచ్చి, చిలుకను ఇంటికి తీసుకుపోయాడు. ఇంట్లో అతడి భార్యా పిల్లలు అడిగిన ప్రతి ప్రశ్నకూ చిలుక, \"అందుకు సందేహమెందుకు?\" అని జవాబివ్వసాగింది.\nదానితో సిద్ధయ్య, చిలుకకు ఆ మాట తప్ప మరేమీ రాదనీ, తాను మోసపోయాననీ'గ్రహించి, తల బాదుకుంటూ పెద్దగా, \"నేను ఒట్టి అమాయకపు వెధవను, మోసపోయాను!” అన్నాడు.\nఆ వెంటనే చిలుక, \" అందుకు సందేహమెందుకు?” అన్నది.\nఅది విని సిద్దయ్యతోపాటు, అతడి భార్యా పిల్లలు పొట్టలు చెక్కలయ్యేలా నవ్వుకున్నారు.",
            "book_page_end": 16
        },
        {
            "title": "అపూర్వుడి సాహసయాత్రలు (7)",
            "book_page_start": 17,
            "pdf_page_start": 17,
            "pdf_page_end": 24,
            "author": "చందమామ బృందం",
            "genre": "సాహసం",
            "moral": "ధైర్యంతో, తెలివిగా ప్రవర్తిస్తే ప్రమాదాల నుంచి బయటపడవచ్చు. దుర్మార్గులకు తగిన శిక్ష తప్పదు.",
            "keywords": [
                "సముద్ర దొంగలు",
                "అపూర్వుడు",
                "సాహసయాత్ర",
                "గరళనాభుడు",
                "బానిసత్వం"
            ],
            "characters": [
                "అపూర్వుడు",
                "సమీరుడు",
                "గరళనాభుడు (ఉపనాయకుడు)",
                "సదానందముని",
                "వర్తకుడు",
                "కుర్రవాళ్ళు"
            ],
            "locations": [
                "సముద్రం",
                "ఓడ"
            ],
            "content": "[సదానందముని సృష్టించిన అపూర్వుడనే విచిత్రవ్యక్తి, సముద్రపు దొంగలు అపహ రించుకుపోతూన్న ఐదుగురు కుర్రవాళ్లను కాపాడడానికి, సమీరుణ్ణి వెంటబెట్టుకుని ఓడలోకి చేరాడు. ఓడ బయలుదేరింది. ఓడలో దొంగలనాయకుడికీ, ఉపనాయకుడికి మధ్య గొడవ ప్రారంభమయింది. ఉపనాయకుడు, నాయకుణ్ణి కత్తితో పొడిచి చంపాడు. —తరవాత]\nతెల్లవారుతూండగా, ఓడలోని దొంగల చుట్టుపక్కల ఒక్కసారి కలయచూసి, ఉపనాయకుడు, కుర్రవాళ్ళు పడుకున్న గదిలోకి వచ్చి, “ లేవండి, లేవండి. ఈ సముద్రమధ్యంలో సూర్యోదయం ఎంత అందంగా వుందో చూడండి.\" అని వాళ్ళను నవ్వుతూ తట్టి లేపాడు.\nసమీరుడి ద్వారా అపూర్వుడు చెప్పి పంపిన ప్రకారం. ధైర్యంగా కళ్ళు మూసు కుని పడుకుని వున్న కుర్రవాళ్ళు లేచి, “ఏమిటి! మేం ఎక్కడ ఉన్నాం? నువ్వెవరు, బాబూ?\" అని అడిగారు.\nనేను ఈ ఓడ యజమాని గరళ నాభుణ్ణి!'' అన్నాడు ఉపనాయకుడు.\nఏమిటీ ! ఓడ యజమానివా?'' అని ప్రశ్నించాడు సమీరుడు ఆశ్చర్యంగా.\n\"నన్ను చూస్తూంటే మీకు ఆశ్చర్యం కలగవచ్చు. మిమ్మల్ని ఈ ఓడలోకి తీసుకువచ్చిన పెద్దమనిషి, ఒక ముఖ్య మైన పనిమీద మరొక చోటికి వెళ్ళవలసి వచ్చింది. మిమ్మల్ని జాగ్రత్తగా చూసు కునే బాధ్యత ఆయన నాకు అప్పగించి వెళ్ళాడు. ఇప్పుడు మీరు ఓడలో ఉన్నా రన్న సంగతి మరచిపోలేదు కదా!\" అన్నాడు గరళనాభుడు.\nసమీరుడు ఒళ్ళు విరుచుకుని లేచి నిలబడి చేతులు పైకెత్తి, \"ఆలస్య మయింది. మేము వెంటనే మా ఇళ్ళకు తిరిగి వెళ్ళాలి!'' అన్నాడు.\n\"ఆహా....హాఁ,\" అని రాక్షసుడిలా నవ్వబోయిన గరళనాభుడు, క్షణంలో తమాయించుకుని, ‘‘అసలు ఏం జరిగిందో నాకు తెలియదుగాని, మీరు ఆరుగురూ రాత్రి, ఒళ్ళు మరచి నిద్రపోయారు. మీకు నిద్రాభంగం కలిగించడం ఇష్టం లేక ఊరుకుండిపోయాను. రాత్రే ఓడ బయలుదేరింది. రాత్రి తెల్లవార్లూ ప్రయాణం చేసి, చాలాదూరం వచ్చే శాము. ఇక్కడి నుంచి మీరు ఈదు కుంటూ వెళ్ళి, తీరం చేరలేరు గనక, హాయిగా సముద్ర విహారం చేయండి! \" అన్నాడు గరళనాభుడు పరిహాసంగా.\nకుర్రవాళ్ళు ఏమీ ఎరగనట్టు, అమాయ కంగా ఒకరి ముఖాలొకరు చూసుకో సాగారు.\n\" అయితే, ఇప్పుడు మా గతేమిటి?\" అని అడిగాడు సమీరుడు మళ్ళీ.\n\"కొన్ని రోజుల తరవాత, చాలా అనుభవం గడించి, మనం మళ్ళీ తీరాన్ని చేరుకుంటాం. అంతవరకు ప్రకృతి సౌందర్యాన్ని చూసి ఆనందించండి ! ” అన్నాడు గరళనాభుడు.\n''మీ సలహా బాగానే ఉన్నది. కాని, మేము కనిపించకపోతే, మా తల్లి తండ్రులూ, బంధుమిత్రులూ బాధపడి పోగలరు కదా ?\" అని అడిగాడు ఒక కుర్రవాడు బాధగా.\n\"కొన్నాళ్ళ తరవాత మిమ్మల్ని చూసి, వాళ్ళే రెండింతల ఆనందం పొందగలరు కదా!'' అన్నాడు గరళనాభుడు బిగ్గరగా నవ్వుతూ.\n''మీరు చాలా మేధావంతులు ! '' అన్నాడు సమీరుడు.\nఆ మాటలకు గరళనాభుడు పొంగి పోయాడు. గర్వంగా దూరంగా వున్న తన అనుచరులకేసి ఒకసారి చూశాడు. ఆతర వాత కుర్రవాళ్ళను గది నుంచి వెలుపలికి తీసుకువచ్చాడు. మిగతా అయిదుగురు కుర్రవాళ్ళూ, సముద్రంలో సూర్యోదయ దృశ్యాన్ని చూసి ఆనందిస్తూండగా సమీరుడు, అపూర్వుడి పిలుపు విని అటుకేసి తిరిగి చూశాడు. అక్కడ ఎవరూ కనిపించలేదు. ఎడమ వైపుకు వంగి చూశాడు. అపూర్వుడు ఒక గండు మీనం మీద నిలబడి ఉన్నాడు. ఆ గండుమీనం ఓడను అనుసరించి, ఈదు కుంటూ వస్తున్నది !\n\"దొంగల గుప్పిటనుంచి బయట పడా లని ప్రయత్నిస్తున్నట్టు పసిగట్టారంటే, వాళ్లు మిమ్మల్ని హింసించగలరు. ఇప్పుడు దొంగలు మీతో మంచిగా వున్నారంటే దానికి కారణం మీ ద్వారా వాళ్ళేదో సాధించాలని ఆలోచిస్తున్నారనే భావిం చాలి. వర్తకుల ఓడ ఒకటి ఇటుకేసి వస్తుందనీ, దానిని దోచుకోవాలనీ గరళ నాభుడు రాత్రి అనుచరులతో చెప్పడం విన్నాను. వాళ్ళ పథకం విజయం కావ డానికి మిమ్మల్ని ఉపయోగించుకోవచ్చు. వాళ్ళ పథకం మనకు స్పష్టంగా తెలిసిం దంటే మనం ఏదైనా చేయవచ్చు. అంత వరకూ వాళ్ళతో అతి జాగ్రత్తగా వ్యవహరిం చాలి!'' అని హెచ్చరించాడు అపూర్వుడు.\n\"బాబూ. అలా ఇంకా కొంచెం కిందికి వంగిచూశావంటే,అమాంతం సముద్రంలో పడి, తిమింగిలాలకు ఆహారం అయిపో గలవు. ఇక్కడ మేము నీ కోసం కాచు కుని వున్నాం. రా.\" అని కేక వేశాడు గరళనాభుడు నవ్వుతూ.\nవెంటనే సమీరుడు గరళనాభుడి కేసి తిరిగి నవ్వుతూ, వాణ్ణి సమీపించాడు అంద రూ భోజనం చేయడా ని కి కూర్చున్నారు. అప్పుడు సమీరుడు “అవును, మీరీ ఓడలో ఏంచేస్తారు? \"అని అడిగాడు చాలా అమాయకంగా ముఖం పెట్టి.\n“మేము సముద్ర వర్తకులం నాయనా, మా రోజులు బాగులేక ఇటీవల మా ఓడను సముద్రపు దొంగలు దోచుకున్నారు!.'' అన్నాడు గరళనాభుడు.\n\"దుర్మార్గులు!” అన్నాడు సమీరుడు.\n\"పరమ దుర్మార్గులు, నాయనా! నిరాయుధులుగా వున్న సమయం చూసి ఆ దుర్మార్గులు హఠాత్తుగా మామీదికి దాడి జరిపారు. చీమలకైనా హాని తలపెట్టని మాలో పలువురి ప్రాణాలు కూడా తీశారా కర్కోటకులు!'' అన్నాడు గరళనాభుడు ఎంతో విచారంగా.\n''అయ్యోపాపం! మీ మంచితనంమాకు తెలుస్తూనే ఉన్నది. లేకుంటే ముక్కూ మొహం తెలియని మా ఆరుగురిని ఈ ఓడలోకి అనుమతించి, ఉచితంగానే భోజన సదుపాయాలు కల్పించి, ఇలా సముద్రయానానికి తీసుకువెళుతున్నా రంటే, మీరు నిజంగానే పరమ దయా మయులు! అదిసరే, మరి మీరిప్పుడు ఏం చేయాలనుకుంటున్నారు?\" అని అడిగాడు సమీరుడు.\n“మొదట ఒక ద్వీపాన్ని చేరుకుంటాం. అక్కడ కొంత ధనసంపాదనకు మార్గం కనిపిస్తున్నది....\" అని గ ర ళనాభుడు ఇంకేదో అనబోయేంతలో, స-మీ రు డు అడ్డుపడి, “అదెలా సాధ్యం? ఈ ఓడలో మేము ఆరుగురం తప్ప సరుకులేవీ కనిపించడం లేదే!\" అని అడిగాడు చిన్నగా నవ్వుతూ.\n“ఆహా....హా....కుర్రాడివైనా తమా షాగా మాట్లాడుతున్నావే! ఇప్పుడు మన . ఓడలో సరుకులు లేవుగాని, మీరు కాస్త సాయం చేశారంటే మనం ఆ ద్వీపం చేరేలోగా కావలసినన్ని సరుకులు సంపా యించగలం!'' అన్నాడు గరళనాభుడు.\n\"ఏమిటీ! ఈ నడి సముద్రంలోనా ! అదెలా సాధ్యం? అయినా, కుర్రవాళ్ళ మయిన మేం చేయగల సహాయం ఏమిటి?\" అని అడిగాడు సమీరుడు.\n\"మా ఓడను దోచుకున్న దొంగల ఓడ త్వరలో ఇటు కేసి వస్తుంది. మనం ఆ ఓడను సమీపించగానే, ఆపదలో వున్న సూచనగా నల్లజెండాను ఎగుర వేస్తాను. మీరు ఓడలోని గదుల బయట నిలబడి, ఆ ఓడలోని వాళ్ళకు వినిపించే విధంగా గొంతెత్తి రక్షించమని ఆర్తనాదం చేయాలి.'' అన్నాడు గరళనాభుడు.\n''ఆ తరవాత?\" అని అడి గా డు సమీరుడు.\n\"మీ ఆర్తనాదాలు విని వర్తకుల వేషా లలో వున్న దొంగల ఓడ మన ఓడను సమీపిస్తుంది. అప్పుడు మీరు వాళ్ళతో 'మా ఓడ మీద సముద్రపు 'దొంగలు పడి దోచుకున్నారు. ఆ దొంగలు మా పెద్దలతో సహా నావికులందరినీ చంపి వెళ్ళారు.' అని చెప్పి దీనంగా విలపించాలి. మీ మాటలు నమ్మి ఆ ఓడలో నుంచి కొందరు మన ఓడలోకి వస్తారు. వాళ్ళను మీరు తిన్నగా మేము కూర్చున్న గదిలోకి తీసుకు రావాలి. ఆపైన జరగవలసింది మేము చూసుకుంటాం!'' అన్నాడు గరళనాభుడు.\n\"అద్భుతమైన ఆలోచన!\" అన్నాడు ఒక కుర్రవాడు.\n\"పథకం బాగున్నది కదా! మాతో సహకరించారంటే మిమ్మల్ని తగిన విధంగా సత్కరించగలం!\" అన్నాడు గరళనాభుడు.\n\"చాలా సంతోషం. ఆపైన, మీరు ఆ వర్తకుల్ని ఏం చేస్తారు?'' అని అడి గాడు సమీరుడు.\nగరళనాభుడు పెదవులు బిగబట్టి కొంతసేపు మౌనంగా ఆలోచించి, గట్టిగా నిట్టూరుస్తూ, \"ఆ దుర్మార్గులు చేసిన ఘోరమైన అపకారానికి వాళ్ళను హత మార్చినా పాపంలేదు. కాని, వాళ్ళను చంపడానికి నా మనసు అంగీకరించడం లేదు. అందుకే, వాళ్ళ ఓడను దోచుకుని దానిని సముద్రంలో ముంచి, వాళ్ళను బందీలుగా పట్టుకుని వెళ్ళి బానిసల సంతలో అమ్మేస్తాం. చంపడంకన్నా వాళ్ళను బానిసలుగా విక్రయించడం వాళ్ళపై దయచూపినట్టేకదా!'' అన్నాడు గరళనాభుడు.\nబానిసలసంత అన్న మాట వినగానే కుర్రవాళ్ళు భయకంపితులయ్యారు.\nఅంతలో గ ర ళ నాభుడి ముఖ్యాను చరుడు లోపలికి వచ్చి, \"ఓడ కనిపిం చింది!'' అన్నాడు అమితోత్సాహంగా.\n“శభాష్! మన ఓడను త్వరగా దానికేసి నడిపించండి. ఆ ఓడలోని మనుషులు కనిపించగానే, మనవాళ్ళు తెడ్లను కుర్ర వాళ్లకు అప్పగించి, ఎదుటివాళ్ల కంటబడ కుండా ఒక గదిలో దాక్కోవాలి, వెళ్ళు!'' అని ఆజ్ఞాపించాడు గరళనాభుడు.\nగరళనాభుడూ, కుర్రవాళ్ళూ భోజనం ముగించి, గదినుంచి బయటకు వచ్చారు.\nదూరంలో వర్తకుల ఓడ కనిపించింది. కొంతసేపు వాయువేగంతో ప్రయాణం చేసి వర్తకుల ఓడను సమీపించగానే, నాయ కుడి ఆజ్ఞానుసారం, దొంగలు తెడ్లను కుర్రవాళ్ళకు అప్పగించి, లోపలికి వెళ్ళారు.\nసమీరుడు, ఓడ తెరచాప కొయ్యకు ఆనుకుని వున్న పలకమీదికి ఎక్కి, వర్తకపు ఓడలోని వాళ్ళకు కనిపించే విధంగా నిలబడ్డాడు. అప్పుడు తాను ఉన్న దొంగల ఓడలో నుంచి ఒక సముద్రపు కాకి, ఎగిరివెళ్ళి వర్తకపు ఓడలో వాలడం సమీరుడు గమనించాడు. దాని ద్వారా వాళ్ళకు అపూర్వుడేదో సందేశం పంపి నట్టు సమీరుడు గ్రహించాడు.\nఅంత వ ర కూ అటూ ఇటూ తిరుగు తూన్న గరళనాభుడు తెరచాపకొయ్యకు నల్ల జెండాను కట్టి సమీరుడితో. \"ఆ ఓడలోనుంచి వచ్చే వర్తకుణ్ణి, వాడి సహ వర్తకుల్నీ మేమున్న గదిలోకి తీసుకు వచ్చే బాధ్యత నీది !'' అని హెచ్చరించి తన అనుచరులతో సహా లోపలి గదిలోకి వెళ్ళి కూర్చున్నాడు.\nసమీరుడు గొంతెత్తి, \"రక్షించండి! రక్షించండి!'' అని కేకలు పెట్టాడు.\nఆ కేకలు విని వర్తకపు ఓడలోని గదిలో నుంచి పెద్దమనిషిలాగా ఉన్న ఒక వర్తకుడు బయటికి వచ్చాడు. ఆయనకు ఇరువైపులా దృఢకాయులయిన అంగ రక్షకులు కొందరున్నారు.\n\"ఈ ఓడ లో మేము ఆరుగురు కుర్రవాళ్లమే ఉన్నాం. మావాళ్లనందరినీ, సముద్రపు దొంగలు హతమార్చి వెళ్ళారు. మమ్మల్ని రక్షించండి, రక్షించండి!'' అని సమీరుడు అరిచాడు.\nవర్తకుల ఓడ మరుక్షణమే దొంగల ఓడ దగ్గరికి వచ్చింది. ఇద్దరు దృఢ కాయులు ఒక పొడవాటి పలకను తెచ్చి, రెండు ఓడలను కలుపుతూ వేశారు.\nవర్తకుడూ, మరినలుగురు దృఢకాయులూ ఆ పలకమీదుగా నడిచివచ్చి, దొంగల ఓడలోకి దిగారు. వర్తకుడు సమీరుణ్ణి మెల్లగా, \"ఎక్కడా దుర్మార్గులు?\" అని అడిగాడు.\nసమీరుడు దొంగలు దాక్కున్న గదిని చూపుతూ, “రండి బాబూ, రండి. దొంగలు వదిలివెళ్ళిన విలువైన సరుకులు ఇంకా కొన్ని ఆగదిలో మిగిలి ఉన్నాయి. వాటన్ని టినీ మీరు తీసుకొని, మమ్మల్ని మా ఇళ్ళకు చేర్చండి, అదేచాలు!'' అన్నాడు బిగ్గరగా.\n\"భయపడకండి మిమ్మల్ని రక్షించ డానికే మేము వచ్చాం!\" అంటూ వర్తకుడు దొంగలున్న గదిని సమీపించి, రెప్పపాటులో దాని తలుపులు మూసి తాళంవేశాడు. ఆ తరవాత ఆయన కిటికీగుండా లోపలికి తొంగి చూస్తూ, “దుర్మార్గులారా, మీపాపం పండింది. నాతోపాటు పాతికమంది దృఢ కాయులు నాకు రక్షణగా ఉన్నారు. మీరెందరి ఓడలో దోచుకుని, అమాయకు లను వేధించి క్రూరంగా సముద్రం పాలు చేశారు. ఆ పాపఫలితం ఇప్పుడు అనుభ వించక తప్పదు. తప్పించుకోవాలని ప్రయత్నించారంటే ఆ క్షణమే మీ ఓడను భస్మంచేస్తాం. మావద్ద పీపాలనిండా ఓడను తగలబెట్టడానికి కావలసినంత నూనె ఉన్నది. కిక్కురుమనకుండా కూర్చోండి. రేపీపాటికి తీరం చేరుకోగలం, అంత వరకూ మీకు తిండిలేదు. తాగడానికి మంచినీళ్ళు మాత్రం ఇస్తాం. కూర్చున్న చోటునుంచి కదిలారో ప్రాణాలు దక్కవు. జాగ్రత్త!'' అని హెచ్చరించాడు.\nదొంగలున్న గదిచుట్టూ పదిమంది దృఢకాయులు కాపలాగా నిలబడ్డారు.\nమరి కొందరు దొంగల ఓడను తాళ్ళతో తమ ఓడకు కట్టి బిగించారు. కుర్రవాళ్ళు పట్టరాని ఆనందంపొందారు. సమీరుడు అపూర్వుడికోసం చుట్టుపక్కల పరిశీలించి చూస్తూండగా, వర్తకుడు, “నాయనా, ఒక సముద్రపు కాకితో ఎలా సందేశాన్ని పంప గలిగావు?\" అని అడిగాడు అతని వెన్ను చరుస్తూ.\n\"ఆ సందేశం నేను పంపలేదు. మమ్మల్ని రక్షించడానికి వచ్చిన ఒక దివ్య పురుషుడు పంపాడు ! \" అ న్నా డు సమీరుడు.\n“ఎక్కడా మహానుభావుడు?\" అని అడిగాడు వర్తకుడు.\n\"నాకూ తెలియదు. కాని, ఆయ న త్వరలోనే మీ దగ్గరికి రాగలడు,\" అన్నాడు సమీరుడు.\nఓడలు రెండూ వేగంగా తీరం కేసి బయలుదేరాయి. —(ఇంకావుంది)",
            "book_page_end": 24
        },
        {
            "title": "అచ్యుతుడి ఆత్మాభిమానం (బేతాళ కథలు)",
            "book_page_start": 25,
            "pdf_page_start": 25,
            "pdf_page_end": 31,
            "author": "ఎన్. శివనాగేశ్వరరావు",
            "genre": "ఫాంటసీ, నైతిక కథ",
            "moral": "ఆత్మాభిమానం, నిజాయితీ ఉన్న వ్యక్తికి రాజ్యాధికారం ఉన్న మిత్రుడి సహాయం అవసరం లేదు. గొప్ప వ్యక్తులు కొన్నిసార్లు ఉన్నత లక్ష్యాల కోసం ఆగ్రహాన్ని నటించవచ్చు.",
            "keywords": [
                "బేతాళ కథలు",
                "విక్రమార్కుడు",
                "హరిదత్తుడు",
                "అచ్యుతుడు",
                "ఆత్మాభిమానం"
            ],
            "characters": [
                "విక్రమార్కుడు",
                "బేతాళుడు",
                "హరిదత్తుడు",
                "అచ్యుతుడు",
                "శివదత్తుడు",
                "దివ్యానందుడు",
                "ధనదీపుడు",
                "ప్రశాంతుడు",
                "వీరబలుడు",
                "శ్రీచందుడు"
            ],
            "locations": [
                "శ్మశానం",
                "మహేంద్రగిరి రాజ్యం",
                "చిత్రారణ్యం",
                "గురుకులం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవ సాగాడు.\nఅప్పుడు శవంలోని బేతాళుడు “రాజా. నీ ప్రయత్నం ప్రతిసారీ విఫలమవుతున్నా. నువ్వు నిరాశానిస్పృహలకు లోనుకాక పోవడం ఆశ్చర్యం కలిగిస్తున్నది. నీకు హెచ్చరికగా వుండేందుకు, ఒక సంగతి చెప్పదలిచాను. విద్యలునేర్చి పరిపాలనా దక్షుడైన ప్రతి రాజూ, సంస్కారవంతుడూ, నిరహంకారీ . అనుకోవడం పొరబాటు. ఒక వేళ నీ శ్రమ అంతా, మిత్రుడైన తోటి రాజుకు మేలు చేయడం -కోసం అయితే, నువ్వు ముందుగానే తగు జాగ్రత్తలో వుండడం అవసరం. ఇందుకు ఉదాహర ణగా, తన అహంకారం, మూర్ఖత్వంకొద్దీ, సహాధ్యాయీ, ఆత్మాభిమానీ అయిన అచ్యుతుడనేవాణ్ణి, అవమానించి పంపిన హరిదత్తుడనే రాజు కథ చెబుతాను, శ్రమ తెలియకుండా, విను,\" అంటూ ఇలా చెప్పసాగాడు :\nమహేంద్రగిరి రాజ్యం రాజు శివదత్తు డికి, హరిదత్తుడు ఒక్కగానొక్క కొడుకు. శివదత్తుడు విద్యాభ్యాసం నిమిత్తం కొడు కును, చిత్రారణ్యంలోని దివ్యానందుడనే ఆచార్యుడి గురుకులానికి పంపాడు.\nహరిదత్తుడు. దివ్యానందుడి వద్ద శ్రద్ధా సక్తులతో విద్యనభ్యసించసాగాడు. ఆ గురుకులంలో ఇంకా చాలామంది విద్యార్థు లున్నారు. వాళ్ళల్లో అచ్యుతుడ నేవాడితో, హరిదత్తుడికి మంచి స్నేహం కుదిరింది.\nఅచ్యుతుడిలో, హరిదత్తుడికి బాగా నచ్చిన ఆంశం, అతడి ఆత్మాభిమానం. హరిదత్తు డికి తండ్రివద్ద నుంచి తరచుగా రుచికర మైన వంటకాలూ, విలువైన వస్తువులూ వస్తూండేవి. వాటికోసం మిగతా విద్యార్థులు హరిదత్తుడి మీద ఎగబడేవారు. అయితే, అచ్యుతుడు మాత్రం, హరిదత్తుడు పిలిచి ఇచ్చినా స్వీకరించేవాడు కాదు.\nకొన్ని సంవత్సరాలు గడిచాయి. ఒక నాడు దివ్యానందుడు, హరిదత్తుణ్ణి చేర బిలిచి, \"నాయనా, నేటితో నీ విద్య ముగిసింది. రాజధానికి వెళ్ళి. రాజు వయ్యాక ప్రజారంజకంగా పరిపాలనచేసి, మంచి రాజుగా పేరు తెచ్చుకో!'' అన్నాడు.\nతాను రాజధానికి బయలుదేరేముందు హరిదత్తుడు, అచ్యుతుణ్ణి ఆప్యాయంగా కౌగిలించుకుని, \"మనం విడిపోయే రోజు వచ్చింది. నీ ఎడబాటు నాకు మనస్తాపం కలిగిస్తుంది. సరే. నా జ్ఞాపకంగా, దీన్ని తీసుకో!'' అంటూ తన మెడలోని మణి హారం తీసి అచ్యుతుడికి ఇవ్వబోయాడు.\nఅయితే, అచ్యుతుడు దాన్ని తీసుకోక, \"నాకీ మణిమాణిక్యాలకంటే, నీ స్నేహమే విలువైనది !'' అని హరిదత్తుడివ్వజూపిన హారాన్ని సున్నితంగా తిరస్కరించాడు.\nఅయితే, హరిదత్తుడు వూరుకోక, ''ఈ ఒక్కసారికి మాత్రం, నా కానుకను తోసి పుచ్చకు!'' అంటూ హారాన్ని అచ్యుతుడి మెడలో వేశాడు.\nతర్వాత అతడు, అ చ్యు తు ఙ తో, \"నీకెప్పుడే అవసరం కలిగినా, నేనున్నా సనే సంగతి మాత్రం మరవకు!\" అని చెప్పి, రాజధానికి వెళ్ళిపోయాడు.\nఒక సంవత్సరం గడిచేలోపల రాజు శివదత్తుడు, ఒక శుభముహూర్తాన హరి దత్తుడికి పట్టాభిషేకం చేశాడు.\nగురుకులంలో విద్య ముగించుకుని అచ్యుతుడు, తన విద్యకు తగిన ఉద్యోగం కోసం ప్రయత్నాలు చేశాడు. చివరకు అతడికి, ధనదీపుడనే ఒక పెద్ద జమీం దారు కొలువులో, ఒక చిన్న ఉద్యోగం దొరికింది. అది అచ్యుతుడి విద్యకు తగిన ఉద్యోగం కాకపోయినా. భుక్తికి ఎలాంటి లోటూ లేకుండా సరిపోయింది.\nఒకనాడు అచ్యుతుడి వద్దకు, అతడి తండ్రి స్నేహితుడు శివనాధుడనే వృద్ధుడు వచ్చి, \"బాబూ! నన్నెరిగే వుంటావు. ఆ మధ్య బాగా జబ్బుచేసి మంచాన పడ్డాను. ఇల్లు జరుగుబాటు కష్టంగా వుంది. మహా రాజు నీకు స్నేహితుడని విన్నాను. నా కొడుక్కు ఏదైనా చిన్న ఉద్యోగం ఇప్పించి పుణ్యం కట్టుకో,'' అని దీనంగా అడిగాడు.\nఅచ్యుతుడు, శి వ నాధుడి కొడుకు ప్రశాంతుడిని వెంటబెట్టుకుపోయి, రాజు హరిదత్తుణ్ణి కలిసి సంగతి వివరించాడు.\nహరిదత్తుడు. ఆ యువకుణ్ణి సైన్యంలో భటుడుగా చేర్చుకునే ఏర్పాటు చేసి, అచ్యుతుడి యోగక్షేమాలు విచారించాడు.\nఅచ్యుతుడు, తానిప్పుడు చేస్తున్న ఉద్యోగం గురించి చెప్పి. అది తనకు అన్నివిధాలా తృప్తికరంగా వున్నదన్నాడు.\nప్రశాంతుడికి, రాజు కొలువులో భటుడి ఉద్యోగం దొరకడంతో, అచ్యుతుడి కి రాజు దగ్గిర వున్న పలుకుబడి గురించి చాలామందికి తెలిసిపోయింది.\nఅచ్యుతుడి గ్రామంవాడైన వీరబలు డనే వాడికి రాజు కొలువులో ఉద్యోగం. వాడు లంచం తీసుకుంటూ అధికారులకు చిక్కి పోయాడు. వాడు అచ్యుతుణ్ణి కలుసుకుని, \"మనం చిన్ననాటి స్నేహి తులం. మహారాజుతో, ఈసారికి నా తప్పు కాయమని చెప్పు!'' అని ప్రాధేయపడ్డాడు.\nఅందుకు అచ్యుతుడు, \"తప్పుచేసి నందుకు శిక్ష అనుభవించు. ఇటువంటి పనుల కోసం, నేను మహారాజును కలవను,'' అని గట్టిగా చెప్పాడు.\nఈ విషయం మహారాజు చెవిన పడింది. ఆయన. స్నేహితుడి సత్యవర్త నకు చాలా సంతోషించాడు.\nఇలాంటి సమయంలోనే శ్రీచందుడనే పెద్ద వర్తకుడు, అచ్యుతుణ్ణి చూడవచ్చి. \"మన రాజ్యంలో పత్తిపంట చాలా తక్కువని, నీకు తెలిసిందే ! మన పొరుగు రాజ్యంలో పత్తి విపరీతంగా పండుతుంది. మనం పత్తిని అక్కడి నుంచి దిగుమతి చేసు కున్నా మం టే, పేదలకు చాలా చౌకగా వస్త్రాలను అందించవచ్చు. అయితే, పత్తి దిగుమతికి రాజుగారి అను మతి పత్రం కావాలి. అది సంపాయించి పెట్టు. ప్రతిఫలంగా, నా వ్యాపారంలో నీ పెట్టుబడి లేకపోయినా, వచ్చే లాభాల్లో నీకు నాలుగోవంతు వాటా ఇస్తాను,'' అన్నాడు.\nఅచ్యుతుడు కొంచెంసేపు ఆలోచించి, \"నీవు తల పెట్టింది మంచిపని. నాకు నీ లాభంలో వాటా అవసరం లేదు.\" అని చెప్పి రాజును కలిసి, సంగతి వివరించి, ఆయన నుంచి అనుమతి పత్రం సంపా యించి, శ్రీచందుడికిచ్చాడు.\nఅనుకున్న ప్రకారం శ్రీచందుడు పొరుగురాజ్యం నుంచి పత్తిని దిగుమతి చేసుకుని, భారీ ఎత్తున వస్త్రాలు తయారు చేయించి, న్యాయమైన ధరకు అమ్మడం సాగించాడు. ఆర్నెల్లయినా తీరకుండానే, అతడికి విపరీతమైన లాభాలు వచ్చినై. శ్రీచందుడు ఎంత ఒత్తిడి చేసినా, అచ్య తుడు, అతడి దగ్గర నుంచి చిల్లిగవ్వ కూడా తీసుకోలేదు. ఈ విషయం కూడా హరిదత్తుడి చెవినపడింది.\nఇది జరిగిన తర్వాత, అనేకమంది ప్రతిదినం వచ్చి, అచ్యుతుణ్ణి కలుసుకో వడం, మహా రాజుతో చెప్పి, సహాయం చేయ మని ప్రాధేయపడడం ఎక్కువైపోయింది. ఇలా వచ్చేవారిలో చాలామంది స్వార్థ పరులు. మహారాజు స్నేహం తన మీద ఇంత ఒత్తిడికి కారణం అవుతుందని, అచ్యుతుడు ముందుగా ఊహించలేదు.\nఅచ్యుతుడి యజమాని అయిన జమీం దారు ధనదీపుడు, అచ్యుతుడు ఉద్యో గంలో చేరిననాటి నుంచీ, అతడి ప్రవర్త నను గమనిస్తూనే వున్నాడు. అచ్యుతుడి ఆత్మాభిమా నం, నిజాయితీ ఆయనను బాగా ఆకర్షించాయి. అటువంటివాణ్ణి తన అల్లుడుగా చేసుకోవాలన్న నిర్ణయానికి వచ్చాడు ధనదీపుడు.\nఒకనాడు ధనదీపుడు తన మనసులోని మాటను అచ్యుతుడితో చెప్పాడు. అందుకు అచ్యుతుడు, ఒక్కక్షణం కూడా ఆలో చించకుండా, '“క్షమించండి! మీ అమ్మా యికి నేను తగను,\" అని తప్పుకున్నాడు.\nఅయినా, ధ న దీ పుడు అంతటితో ఊరుకోలేదు. ఆయన ఒకనాడు విందొకటి ఏర్పాటు చేశాడు. దానికి చాలామంది పురప్రముఖులు హాజరయ్యారు. ఆ సమ యంలో ధనదీపుడు, అచ్యుతుణ్ణి పక్కకు తీసుకుపోయి, ''మహారాజుకు నేను పెద్ద మొత్తం పన్నులనిమిత్తం కట్టవలసివుంది. సమయానికి డబ్బు లేక జాప్యం చేశాను. ఆయన నా మీద గట్టిచర్య - తీసుకోవాలని భావిస్తున్నట్టు తెలిసింది. నువ్వు, మహా రాజును దర్శించి, నాకు కొంత వ్యవధి ఇవ్వమని కోరు.\" అన్నాడు.\n\"పన్నులు సకాలంలో చెల్లించవలసిన బాధ్యత మనది. దాన్ని మన ఇబ్బందు లకు ముడిపెట్టి జాప్యం చేయడం తగదు కదా ! ఈ విషయంలో నేనేమీ మహా రాజుకు చెప్పలేను,'' అన్నాడు.\nఇందుకు ధనదీపుడు, ‘‘ అచ్యుతా ! ఆ మధ్య మహారాజు వృద్ధులకూ, వితంతు వులకూ నెలనెలా ధనసహాయ పథకం ప్రవేశపెట్టాడు కదా! మరి అందులో జాప్యం జరగడంలేదా? అదెంతవరకు సమంజసం?\" అని ప్రశ్నించాడు.\n\"ఈ విషయంలో హరిదత్తుణ్ణి తప్పు పట్టకతప్పదు. అయినా, ఆయన తప్పు చేశాడ ని, మ న మెందు కు తప్పు చేయాలి?\" అన్నాడు అచ్యుతుడు.\nఆ సమాధానం విన్న ధనదీపుడు నవ్వి. \"అచ్యుతా ! ఈ విందుకు వచ్చినవారిలో, మహారాజుగారి చారులు కూడా వున్నారు. వాళ్ళు మన మధ్య జరిగిన సంభాషణను ఆయనకు చేరవేస్తారు. మహారాజును తప్పు పట్టినందుకు, తప్పక మీ ఇద్దరి స్నేహం చెడి తీరుతుంది,” అన్నాడు.\n\"మీరు పొరబడ్డారు. నా విమర్శలోని సత్యాన్ని హరిదత్తుడు తప్పక గ్రహించి, తన తప్పును సరిదిద్దుకుంటాడు.\" అన్నాడు అచ్యుతుడు.\nఆ మాటకు ధన దీపుడు, \" సరే ! నువ్వొకసారి వెళ్ళి మహారాజు ను కలుసుకో. ఆయన ప్రవర్తనలో మార్పు లేకపోతే, మీ స్నేహాన్ని అభినందిస్తాను. అలా కానప్పుడు నువ్వు ఓడిపోయినట్టు ఒప్పుకుని. నా కుమార్తెను పెళ్ళాడు,'' అన్నాడు.\nఅచ్యుతుడు ఇందుకు ఒప్పుకుని, రాజు హరిదత్తుణ్ణి కలిశాడు. హరిదత్తుడు, అచ్యుతుణ్ణి చూస్తూనే మండిపడి, \"అచ్యుతా! నన్నే విమర్శించేటంత గొప్ప వాడివైపోయావా? నీ స్థానం సంగతి మరిచి, స్నేహధర్మం పాటించినందుకు, నాకు తగిన పాఠం నేర్పావు. మరెన్నడూ నన్ను చూసేందుకు రాకు.\" అన్నాడు.\nఅచ్యుతుడు, ధనదీపుడి వద్దకు వెళ్ళి జరిగింది చెప్పి, ఆయన కుమార్తెను వివాహమాడాడు.\nబేతాళుడు ఈ కథ చెప్పి, “రాజా, అచ్యుతుడు అతిచిన్న ఉద్యోగం చేస్తూ కూడా తన మిత్రుడైన మహారాజు సహాయం కోరక, మరొకడు ఉద్యోగం సంపాయించేందుకు సహాయపడ్డాడు. లంచగొండితన స్నేహితుడే అయినా, అతణ్ణి మన్నించమని రాజును కోరలేదు.\nవర్తకుడు శ్రీచందుడు లాభంలో వాటా ఇస్తానన్నా తిరస్కరించాడు. ఇదంతా ఎరిగివుండీ రాజు హరిదత్తుడు. అచ్యు తుడు చేసిన విమర్శలోని నిజం గ్రహించ కుండా, అతడిపై ఆగ్రహించాడంటే - అందుకు కారణం అహంకారం, మూర్ఖత్వా లేనా లేక మరేదైనా కారణం వున్నదా?\nఈ సందేహాలకు సమాధానం తెలిసి కూడా చెప్పకపోయావో, నీ తల పగిలి పోతుంది,” అన్నాడు.\nదానికి విక్రమార్కుడు. “చిన్ననాటి గురుకులంలో అచ్యుతుడి సహాధ్యాయి అయిన హరిదత్తుడికి, అచ్యుతుడెంతటి ఆత్మాభిమానో, నిజాయితీపరుడో బాగా తెలుసు. అతడు చేస్తున్నది. ఏమాత్రం ఎదుగూబొదుగులు లేని చిన్న ఉద్యోగమే అయినా, తను ఆస్థానంలో మంచి ఉద్యోగం ఇస్తానంటే, అతడు అంగీకరించ డన్న భయంతోనే, ఆ సంగతి అచ్యు తుడితో అనలేదు. పైగా పులి మీద పుట్ర లాగా, తనతో అతడికి గల స్నేహాన్ని, ఇతరులు తమ స్వార్థం కోసం ఉపయో గించుకునేందుకు, అతడి మీద నానా వత్తిళ్ళూ తెస్తున్నారు. ఇలాంటి సమ యంలో రాజు హరిదత్తుడికి, తన చారుల ద్వారా జమీందారు అచ్యుతుడితో కట్టిన పందెం గురించి తెలిసింది. తన నుంచి సహాయం కోరే పొరుగువాళ్ళ బలవంతాల నుంచి బయటపడి, జమీందారు కుమార్తెను పెళ్ళాడి, జీవితంలో సుఖ పడగలడనే గట్టి నమ్మకంతోనే, ఆయన అచ్యుతుడిపైన లేని ఆగ్రహం నటిం చాడు. ఈ అన్ని కారణాలవల్లా, రాజు హరిదత్తుడు అహంకారీ, మూర్ఖుడూ కాక పోగా, గొప్ప వివేకీ, స్నేహశీలీ అని తెలుస్తున్నది,\" అన్నాడు.\nరాజుకు ఈ విధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. —(కల్పితం)",
            "book_page_end": 31
        },
        {
            "title": "పుర్రెతో పుట్టిన బుద్ధి",
            "book_page_start": 32,
            "pdf_page_start": 32,
            "pdf_page_end": 32,
            "author": "ఎం. డి. సౌజన్య",
            "genre": "హాస్యం",
            "moral": "పిసినారి స్వభావం ఉన్నవారిని కూడా తెలివిగా మాట్లాడి అవమానం నుంచి తప్పించుకోవచ్చు.",
            "keywords": [
                "పిసినారి",
                "జమీందారు",
                "పూజారి",
                "దక్షిణ",
                "హాస్యం"
            ],
            "characters": [
                "పాపారాయుడు (జమీందారు)",
                "గురులింగయ్య (పూజారి)"
            ],
            "locations": [
                "గుడి"
            ],
            "content": "పరమపిసినారి జమీందారు పాపారాయుడికి, ఎప్పుడైనా గుడికి వెళితే పూజారికి దక్షిణగా ఏదైనా ఇవ్వడం, దేవుడికి కొబ్బరికాయ పగల గొట్టడం, పాదరక్షల కాపలా కుర్రాడికి ఏదైనా ఇవ్వడం, ఇష్టముండేది కాదు.\nజమీందారు పిసినారి తత్వం బాగా ఎరిగిన పూజారి గురులింగయ్య, ఆయనను నోరెత్తి ఏమీ అడిగేవాడు కాదు.\nఒక మహాశివరాత్రి పర్వదినాన, జమీందారు పాపారాయుడు మొదటి వ్యక్తిగా గుడికి రావడమే కాక, పూజారి గురులింగయ్యకు, ఒక కానీ దక్షిణగా పళ్ళెంలో వేశాడు.\nఅంత చిన్న బోణీతో మనసు బాధపడ్డ పూజారి గురులింగయ్య, జమీందారుతో, “ తమ వంటి గొప్పవారినుంచి కానీ దక్షిణగా స్వీకరించడం, నాకెంతో అవమానంగా వుంది! దయచేసి మరొక కానీ దక్షిణగా ఇవ్వండి,” అన్నాడు.\nఆ మాటలతో ఒళ్ళు మండిన పాపారాయుడు, \"ఇంకొక కానీ ఇచ్చి, మళ్ళీ రెండోసారి మిమ్మల్ని అవమానించడం, నాకూ ఇష్టం లేదు!\" అంటూ ఇచ్చిన కానీ తీసుకుని గుడి బయటికి నడిచాడు.",
            "book_page_end": 32
        },
        {
            "title": "మహాకాళి (మన దేవుళ్ళు)",
            "book_page_start": 33,
            "pdf_page_start": 33,
            "pdf_page_end": 33,
            "author": "చందమామ బృందం",
            "genre": "పురాణం",
            "moral": "లేదు.",
            "keywords": [
                "మహాకాళి",
                "అమ్మవారు",
                "దుర్గ",
                "సృష్టి",
                "విలయం"
            ],
            "characters": [
                "మహాకాళి",
                "భక్తులు"
            ],
            "locations": [],
            "content": "సృష్టి స్థితి లయాలకు మూలకారణమైన దివ్యశక్తిని మన ప్రాచీన ఋషులు భిన్న రూపాలలో సందర్శించారు. నిర్మల ప్రశాంతవదనంతో మంచిని రక్షించే దివ్యమాత — చెడునూ, దుర్మార్గాన్నీ భీకర రూపంతో నిర్మూలిస్తుంది. ప్రపంచ సృష్టి మాత్రమేకాదు; విలయం కూడా దివ్యశక్తి సంకల్పానుసారమే జరుగు తుందని మన పూర్వులు విశ్వసించారు. సంహారశ క్తికి రూపకల్పనే మహాకాళి!\nమహాకాళి నల్లటి రంగుతో పులిచర్మం ధరించి, మెడలో కపాలమాల, నాలుగు చేతులలో మారణాయుధాలతో అతి భీకరంగా కనిపిస్తుంది. అయితే, భక్తి శ్రద్ధలతో, అచంచల విశ్వాసంతో కొలిచే వారిని, ఆ రూపంలోనూ అమ్మలా ఆదరించి విజయాలను ప్రసాదిస్తుందని భక్తులు విశ్వసిస్తారు!\nలోక కంటకులను సంహరించడానికి, మహాకాళి అవతరించిన శుభ సందర్భాన్ని పురస్కరించుకుని భక్తులు విజయదశమి వేడుకలను దేశమంతటా ఘనంగా జరుపుకుంటారు !",
            "book_page_end": 33
        },
        {
            "title": "పదమూడోయేట పట్టభద్రుడు! (వార్తలలో బాలలు)",
            "book_page_start": 34,
            "pdf_page_start": 34,
            "pdf_page_end": 34,
            "author": "చందమామ బృందం",
            "genre": "వార్తలు-విశేషాలు",
            "moral": "లేదు.",
            "keywords": [
                "బాలమురళీకృష్ణ అంబటి",
                "జీవశాస్త్రం",
                "పట్టభద్రుడు",
                "న్యూయార్క్ విశ్వవిద్యాలయం",
                "మేధావి"
            ],
            "characters": [
                "బాలమురళీకృష్ణ అంబటి",
                "జయకృష్ణ అంబటి"
            ],
            "locations": [
                "భారతదేశం",
                "అమెరికా",
                "న్యూయార్క్",
                "ఇజ్రాయెల్"
            ],
            "content": "బాలమురళీకృష్ణ అంబటి అనే ఒక భారతీయ విద్యార్థి, సరికొత్త రికార్డును స్థాపించి, అమెరికాలో నూతన చరిత్రను సృష్టించాడు. అపూర్వమయిన తెలివితేటలు ప్రదర్శించిన ఆ కుర్రవాడికి న్యూయార్క్ విశ్వవిద్యాలయం జీవశాస్త్రంలో డిగ్రీ ప్రదానం చేసింది. ఆ కుర్రవాడి వయసు పదమూడేళ్ళే! నూట అరవై సంవత్సరాల చరిత్రగల న్యూయార్క్ విశ్వవిద్యా లయంలో పట్టభద్రుడయిన అతి పిన్న వయస్కుడు బాలమురళీకృష్ణ అంబటి !\nమే నెలలో జరిగిన స్నాతకోత్సవంలో దాదాపు పదివేలమంది డిగ్రీలు పుచ్చు కున్నారు. అప్పుడు బాలమురళీకృష్ణ అంబ టికి డిగ్రీ ఇవ్వడంతో పాటు, అతన్ని 'సిల్వర్ టార్చ్'తో ప్రత్యేకంగా గౌరవించారు.\n'బాల' తల్లిదండ్రులు ఇరువురూ మన దేశంలోనే ఉపాధ్యాయులుగా పనిచేస్తు న్నారు. పువ్వు పుట్టగానే పరిమళించినట్టు, బాలమురళి నాలుగేళ్ళ ప్రాయంలోనే 'కాల్కులస్' ప్రాథమిక సూత్రాలను నిర్దుష్టంగా నేర్చుకున్నాడు. పిల్లవాడి తెలివి తేటలను గమనించిన తల్లిదండ్రులు అప్పటినుంచే ప్రోత్సహిస్తూ వచ్చారు.\nబాలమురళి, తన పదకొండవయేట తనకన్నా ఆరేళ్ళు పెద్దవాడైన అన్నయ్య. జయకృష్ణ అంబటితో కలిసి, 'ఎయిడ్స్' మీద ఒక పుస్తకం ప్రచురించి మరొక రికార్డు సృష్టించాడు. అప్పుడే అతడు న్యూయార్క్ విశ్వవిద్యాలయంలో ప్రవేశం కోసం దరఖాస్తు పంపాడు.\nప్రస్తుతం ఇజ్రాయెల్కు చెందిన ఒక యువకుడు, పద్ధెనిమిదవయేట డాక్టర్ డిగ్రీ పూర్తిచేసి, ప్రపంచంలో కెల్లా అతి పిన్న వయసు డాక్టర్గా వుంటున్నాడు. కాబట్టి పద్దెనిమిదేళ్ళకు ముందే డాక్టర్ డిగ్రీ సంపాయించి ఆ రికార్డును అధిగమించా లన్న లక్ష్యంతో బాలమురళీకృష్ణ అంబటి కృషిచేస్తున్నాడు.\nకాలానికి ఎదురీదుతూన్న ఈ బాల మేధావి ఉన్నత లక్ష్యం నెరవేరాలని ఆశిద్దాం!",
            "book_page_end": 34
        },
        {
            "title": "మంత్రపు చెవి",
            "book_page_start": 37,
            "pdf_page_start": 37,
            "pdf_page_end": 40,
            "author": "జపాను జానపద కథ",
            "genre": "జానపద కథ",
            "moral": "ఇతరులకు సహాయం చేయడం వలన మంచి ఫలితాలను పొందవచ్చు. అదృష్టం, జ్ఞానాన్ని సద్వినియోగం చేసుకున్న వ్యక్తి విజయం సాధిస్తాడు.",
            "keywords": [
                "మంత్రపు చెవి",
                "చేప",
                "సముద్ర రాజు",
                "జమీందారు",
                "జంతు భాష"
            ],
            "characters": [
                "యువకుడు",
                "చేప/స్త్రీ",
                "సముద్ర రాజు",
                "పిచ్చుకలు",
                "కాకులు",
                "జమీందారు",
                "జమీందారు కూతురు"
            ],
            "locations": [
                "జపాను",
                "సముద్ర తీరం",
                "సముద్ర రాజ్యం",
                "వాగు",
                "జమీందారు ఇల్లు"
            ],
            "content": "జపాను దేశంలో ఒక యువకు డుండే వాడు. అతను ఒకనాడు సముద్ర తీరాన నడుస్తూ ఉండగా ఇసుకలో ఒక మడుగులో ఒక చేప తన్నుకుంటూ ఉండటం కన పడింది. అది సముద్రపు పోటులో ఒడ్డుకు కొట్టుకు వచ్చి ఆ మడుగులో చిక్కుకుని, తిరిగి సముద్రంలోకి వెళ్ళలేకపోయింది.\nయువకుడా చేపను చూసి జాలిపడి, దాన్ని ఎత్తుకుపోయి సముద్ర జలంలో వదిలేసి, ఒక ప్రాణికి సహాయపడ్డాను గదా అన్న సంతోషంతో వెళ్ళిపోతూండగా వెనక నుంచి ఎవరో, \"కొంచెం ఆగు ! \" అని కేక పెట్టారు.\nఅతను వెనక్కు తిరిగి చూసే సరికి ఎవరో స్త్రీ కనిపించింది. అత నామె నెన్నడూ చూసి ఉండని కారణం చేత ఆమె పిలుస్తున్నది తనను కాదనుకుని అతను మళ్ళీ తన దారి పట్టాడు.\n\"నిన్నే! కొంచెం ఆగు!'' అని ఆ స్త్రీ మళ్ళీ పిలిచింది.\nఅతను ఆశ్చర్యపడుతూ ఆగి ఆమె వద్దకు తిరిగి వెళ్ళాడు.\n\"సముద్ర రాజు నన్ను పంపాడు. ఆయన ఏకైక పుత్రిక ప్రాణాలను నీవు కాపాడావు. మా దేశానికి నిన్ను వెంట బెట్టుకుపోవటానికి నన్ను పంపారు దయ చేసి నా వెంట రా,\" అన్న దామె.\n“నాకు ఈదటం రాదు. సముద్ర రాజ్యానికెలా రాగలను?\" అన్నాడు యువకుడు.\n\"ఆ భయం నీకు వద్దు. నేను వాస్త వంగా చేపనే. నా వీపు మీద ఎక్కావంటే నిన్నక్కడికి ఏ ప్రమాదం జరక్కుండా తీసుకుపోతాను,” అన్న దామె.\nఇద్దరూ కలిసి మోకాలు లోతు నీటిలోకి వెళ్ళాక, ఆ ఆడమనిషి పెద్ద చేపగా మారి పోయింది. యువకు డామె వీపు పైన ఎక్కాడు. సముద్ర రాజుండే చోటికి వెళ్ళే దారిలో ఆ చేప యువకుడితో “సముద్ర రాజు నిన్నేదైనా వరం కోరమంటే మంత్రపు చెవి తప్ప మరేమీ అక్కర్లేదని చెప్పు. తన కూతురి ప్రాణం కాపాడావన్న కృతజ్ఞత కొద్దీ దాన్ని ఆయన నీ కిస్తాడు. దాన్ని చెవిలో పెట్టుకుని ఆలకిస్తే అన్ని ప్రాణుల భాషలూ నీకు బాగా అర్థ మవుతాయి,'' అన్నది.\nసముద్ర రాజు యువకుడికి గొప్పగా ఆతిథ్యం జరిపాడు. నృత్య గానాలు జరి గాయి. యువకుడు సముద్రరాజు అతిథిగా కొన్నాళ్ళుండి. ఇంక తన ఇంటికి వెళ్ళి పోతా నన్నాడు. అప్పుడు సముద్ర రాజు, \"మా లోకం నుంచి నీ కిష్టమైనది కోరు, బహుమానంగా ఇస్తాను,'' అన్నాడు.\n\"నాకు మంత్రపుచెవి తప్ప మరేమీ వద్దు,\" అన్నాడు యువకుడు.\n\"సముద్రంలో అలాటిది ఒకే ఒకటి ఉన్నది. అయినప్పటికీ, నీవు కోరావు గనక దాన్ని నీ కిస్తాను,\" అంటూ ఒక గూట్లో వున్న మంత్రపు చెవిని యువకుడి కిచ్చే శాడు. అతన్ని సముద్ర రాజ్యానికి తెచ్చిన చేపే అతన్ని ఒడ్డుకు చేర్చి పోయింది.\nయువకుడు సముద్రం ఒడ్డున ఒంటరిగా కూర్చుని ఉండగా కొన్ని పిచ్చుకలు కిచకిచ లాడుతుండటం అతనికి వినబడింది. అవి ఏమంటున్నాయో తెలుసుకోవాలని కుతూ హలం కలిగి, బుల్లి శంఖం లాగా ఉన్న మంత్రపు చెవిని తన చెవిలో పెట్టు కున్నాడు. వెంటనే అతనికి పిచ్చుక లంటున్నది అర్థమయింది.\n\"మనుషులు మహా తెలివిగల వాళ్ళ మనుకుంటారు. కాని వాళ్ళ కేమీ తెలీదు. ఈ పక్కనే ఉన్న వాగు మధ్యలో జనం కాలు వేసి దాటి పోయే రాయి అచ్చమైన బంగారం. ఆ సంగతి ఒక్కడికీ తెలీదు,\" అంటూ పిచ్చుకలు తమలో తాము నవ్వు కుంటున్నాయి.\nఈ సంగతి విని యువకుడికి మితి లేని ఆశ్చర్యం కలిగింది. అతను వాగు వద్దకు వెళ్ళి, దాని మధ్యలో ఉన్న రాతిని ఎత్తి, దాని పైన పేరుకుని ఉన్న పాచిని కడిగే సరికి తళతళా మెరుస్తూ బంగారం బయట పడింది. పిచ్చుకలు అన్న మాటలో అసత్యం ఏమీ లేదు.\nయువకుడా బంగారాన్ని జేబులో పెట్టు కుని, తన అదృష్టానికి ఆశ్చర్యపడుతూ ఇంటికి పోతూండగా రెండు కాకులు, \"కా, కా,\" అని అరవటం వినిపించింది. అతను మంత్రపు చెవిని తీసి తిరిగి తన చెవిలో పెట్టుకుని కాకులు చేస్తున్న సంభాషణ విన్నాడు.\n\"మనుషులు వట్టి మూర్ఖులు. ఎక్క డెక్కడి వైద్యులనూ పిలిపించారు, కాని ఒక్కడు కూడా జమీందారుగారి పిల్లకు నయం చెయ్యలేకపోయారు. ఎలా నయం చేస్తారూ? అది మందులతోనూ మాకుల తోనూ నయమయ్యే వ్యాధి అయితేగద ? జమీందారుగారి ఇల్లు తిరగ వేసేటప్పుడు, గడ్డితో బాటు ప్రమాదవశాన ఒక పాము కూడా కట్టులో చిక్కుకుపోయింది. అది తిండికి మాడి కృశించి పోతున్నది. దాన్ని ఎవరైనా విడిపించి ఆహారం పెడితేనేగాని జమీందారుగారి కూతురు వ్యాధి నుంచి కోలుకోదు.\" అంటూ కాకులు తమలో తాము మాట్లాడుకున్నాయి.\nఈ మాటలు తన చెవిన పడటం మేలయిందనుకుని యువకుడు తిన్నగా జమీందారింటికి వెళ్ళాడు.\n\"నా కుమార్తెకు చికిత్స చేసి, వ్యాధి నయం చేసిన వారికి కోరినది ఇవ్వ బడును.\" అని ఇంటిబయట రాసి ఉన్నది.\nయువకుడు లోపల ప్రవేశించి, \"జబ్బుగా ఉన్న అమ్మాయికి చికిత్స చేస్తాను.\" అన్నాడు,\nఅక్కడ చేరి ఉన్న వైద్యులంతా విరగ బడి నవ్వి, “మనందరికీ అంతుచిక్కని వ్యాధిని ఈ మడ్డి వెధవ నయం చేస్తాట్ట!\" అని యద్దేవా చేశారు. కాని జమీందారు మాత్రం ఎవరు వైద్యం చేస్తామన్నా చేయించటానికి సిద్ధంగానే ఉన్నాడు.\nయువకుడు లోపలికి వెళ్ళి రోగిని చూసి, \"ఇది రోగం కాదు, శాపం. జీవ హింస జరిగింది. ఇంటి కప్పులో పాము బంధించబడి ఉన్నది.\" అన్నాడు.\nజమీందారు తన నౌకర్లను పిలిపించి కప్పు విప్పించాడు. పాము ఒక కట్టలో కనిపించింది. అది తిండికి మాడి కొస ప్రాణంతో ఉన్నది. దాన్ని కట్ట నుంచి ఊడదీసి తెచ్చి పాలు పోశారు. అది పాలు తాగి బలం వచ్చి ఒక అడుగు పాకేసరికి, మంచంలో జమీందారు కూతురు లేచి కూర్చున్నది; పాము రెండడుగుల దూరం పాకే సరికి పిల్ల లేచి నిలబడింది. పాము తన దారిన ఎటో వెళ్ళిపోయింది.\nదానితోనే జమీందారు కూతురి వ్యాధి కూడా పోయింది.\nతన కూతురికి చికిత్స చేసినందుకు బహుమానంగా జమీందారు యువకుడికి ఆ పిల్లనే ఇచ్చి పెళ్ళి చేశాడు.",
            "book_page_end": 40
        },
        {
            "title": "తగిన గురువు",
            "book_page_start": 41,
            "pdf_page_start": 41,
            "pdf_page_end": 44,
            "author": "చందమామ బృందం",
            "genre": "నీతి కథ",
            "moral": "లోతైన జ్ఞానం, జీవిత సత్యాన్ని అర్థం చేసుకోగల గురువు శిష్యుడికి తగిన విద్యను అందిస్తాడు. పైపై ప్రశ్నలకు లోతుగా ఆలోచించిన జవాబులు మాత్రమే నిజమైన జ్ఞానాన్ని తెలియజేస్తాయి.",
            "keywords": [
                "గురుకులం",
                "కర్మఠీయుడు",
                "దీపకుడు",
                "విద్య",
                "జ్ఞానం"
            ],
            "characters": [
                "భార్గవుడు",
                "దీపకుడు",
                "కర్మఠీయుడు",
                "గురువు పెద్ద కొడుకు",
                "మనవరాలు",
                "శివదత్తుడు"
            ],
            "locations": [
                "గ్రామం",
                "శిలాపీఠం",
                "చిత్రారణ్యం",
                "చెరువు"
            ],
            "content": "పూర్వం భార్గవుడనే గ్రామాధికారికి లేక లేక పుట్టిన ఒకే ఒక కొడుకు దీపకుడు. కొడుక్కి మంచి విద్యాబుద్ధులు చెప్పించి ప్రవీణుడుగా చేయాలని తండ్రి కోరిక. సమర్థుడైన గురువు ఎక్కడ దొరుకుతాడా 'అని' ఆలోచనలో పడ్డాడు భార్గవుడు.\nదీపకుడు చాలా చురుకైనవాడు, తెలి వైనవాడు. ఏ విషయమైనా ఒక్కసారి వింటే పట్టుకుంటాడు. వయసుకు మించిన ప్రశ్నలు ఎన్నో వేస్తూంటాడు. వాటికి జవాబు చెప్పాలంటే తండ్రికీ చేతకాదు, మరెవరికీ సాధ్యం కాదు. ఇంత గ్రహణ శక్తి గల బాలుడికి విద్య చెప్పే గురువు సామాన్యుడైతే లాభం లేదు. కనుకనే భార్గవుడు కష్టపడి తగిన గురుపు కోసం వెతకవలసి వచ్చింది. తన గ్రామంలోనే ఒక గురుకులం వుంది. కాని అది పసివాడి బుద్ధిబలం వృద్ధి చేయగలది కాదు.\nఅక్కడికి రెండామడల దూరంలో శిలా పీఠమనే ఊరిలో కర్మతీయుడనే వృద్ధుడి గురుకులముంది. ఆయన శిష్యులందరూ ప్రతిభావంతులై పేరు పొందుతున్నారని చాలామంది చెప్పారు. కాని భార్గవుడికి సందేహం పట్టుకుంది.\nఅంత గొప్ప గురువైతే గ్రామంలో ఎందుకు పడివుంటాడు? అటువంటివాడి . పోషణకు గ్రామస్థులంతా పోగుచేసి ఏపాటి ఇవ్వగలరు? గొప్పవాడే అయితే బస్తీ చేరుకుని బోలెడంత సంపాదించడా ? పోనీ, నగరానికి తీసుకుపోయి అక్కడి గురుకులంలో పిల్లవాడిని వదులుదా మంటే, ఎడబాటుకు సహించడం కష్ట మనుకున్నాడు భార్గవుడు.\nఏమైనా కానీ, ఇంతమంది చెప్పే విషయాన్ని నిర్లక్ష్యం చేసి ఊరుకోవటం భావ్యం కాదు. ఒకసారి చూసి వస్తే పోయేది లేదు కదా అని తలిచి, ఒకనాడు భార్గవుడు మంచిది చూసుకుని కానుకలు చేత పట్టుకుని, కొడుకును వెంట బెట్టుకు బయల్దేరాడు. చీకటిపడే వేళకు ఆ గురు కులం చేరుకున్నాడు. ఆసరికి కర్మ తీయుడు దగ్గరలో చెరువుకు స్నానానికి వెళ్ళి ఉన్నాడు. ఇంట్లో వున్న ఆయన భార్యా, బిడ్డలూ అతిథుల్ని చక్కగా ఆదరించారు.\nతను కూడా చెరువుకు వెళతానని కుతూహలపడ్డాడు భార్గవుడు. గురువు గారి పెద్ద కొడుకూ, ఆరేళ్ళ మనవడూ ఆయన్ని చెరువుకు తీసుకుపోయారు.\nవీళ్ళు వెళ్ళేటప్పటికి బట్టలుతుకుతూ కనిపించిన కర్మఠియుడికి భార్గవుడు నమస్కరించాడు.\nక్షేమాదికాలైనతరువాత, “గురూత్తమా! ముఖ్యమైన రెండు రంగుల్లోనూ మీకు రెండోదే చాలా ముఖ్యమా ?'' అని అడి గాడు భార్గవుడు.\n“రెండూ చాలా ముఖ్యమే. ఇది లేక పోతే అది లేదు. అది లేకపోతే ఇది లేదు,'' అంటూ గురువుజవాబు చెప్పాడు.\nపక్కనే వున్న గురువుగారి మనవణ్ణి చూసి భార్గవుడు, \" అబ్బాయీ ! మా మాటలు నీకు అర్థమైనాయా?'' అన్నాడు.\nఅందుకా పిల్లవాడు, \"అర్థం కాకేం? ' పగటికన్నా రాత్రే మీకు చాలా ముఖ్యమా? ' అని మా తాతయ్యను మీరడిగారు. 'రెండూ ముఖ్యమే' నన్నారు తాతయ్య.\" అని చెప్పాడు.\nతరవాత భార్గవుడు, \"నిండు పన్నెండూ ఉండగా, మీవంటివృద్ధులు ఆరోవంతులో బాధపడట మెందుకు స్వామీ?\" అని మళ్ళీ ఆయన్ని ప్రశ్నించాడు.\nఅందుకు కర్మతీయుడు, “నేను పుట్టిన తరవాత, చచ్చీ మళ్ళీ పుట్టిన ముప్పయి రెండు సంతతు లింకా బతికే వున్నాయి. అందుకే,\" అని బదులు చెప్పాడు.\nఈ సంభాషణలో భావ మేమిటని భార్గవు డీసారి గురు పుత్రుణ్ణి అడిగాడు.\nఅందుకతడు ఇలా చెప్పాడు: \"మీరు మా నాన్నగారిని 'శిశిర రుతువైన ఈ చలిలో ఎందుకు కష్టపడతారీ వృద్ధా ప్యంలో!' అని ప్రశ్న వేశారు. దానికి మా తండ్రి 'నాకు పళ్ళన్నీ దృఢంగా వుండి జీర్ణశక్తికి తోడ్పడుతున్నాయి. కనుకనే ఈ శీతలాన్ని భరించే శక్తి నాకున్నది' అని బదులిచ్చారు,” అన్నాడు.\nతరవాత భార్గవుడు మళ్లీ కర్మఠీయుణ్ణి ఉద్దేశించి, \" అయ్యా తరుచు ఇళ్ళు కడుతూ, పడగొడుతూండేవాళ్ళు ఎంద రున్నారండీ ?\" అని అడిగాడు.\nదానికి గురువు, \"అటువంటి పని చేసి చేసి, మా నుకున్నవాళ్ళు నలుగురు. ఇప్పుడు వాళ్ళ తరఫువాళ్ళు ఆ పని చేస్తున్నారు,'' అంటూ జవాబు చెప్పాడు.\nఈ ప్రశ్నకు కూడా గురువుగారి కొడుకే వివరణ చెప్పాడు: \"మీ ఇంట్లో చిన్న పిల్ల లెంతమంది ?' అని ప్రశ్న. అందుకు మా నాన్నగారు, 'నాకు నలుగురు కొడుకులు, చాలామంది మనమలూ, ' అని సూచించారు,\" అన్నాడు.\nమళ్ళీ భార్గవుడు, \"స్వామీ! మీరు తరుచుగా కాంతికన్యను తెస్తూ వుంటా రనుకొంటాను. నా మాట నిజమేనా?\" అని అడిగాడు.\nఈ మాటకు గురువు \"లేదు కాంతి కన్యను తెస్తే వస్త్రభూషణ లిచ్చి మళ్ళీ మర్యాద గా సాగనంపాలికద ? కనుక మా స్వంత కన్యనే ఎప్పటికీ నమ్ముకుని వుంటాం. అదే మాకు పదివేలు,'' అని జవాబు చెప్పాడు.\nగురు కుమారుడు దీని అర్థం ఇలా చెప్పాడు: \" అప్పుగా తరుచు ధనం తెచ్చుకుంటారా? ' - అని మీ ప్రశ్న. 'లేదు, స్వంత సంపాదనతోనే కాల క్షేపం చేస్తున్నా' మని మా నాన్నగారి జవాబు.”\nఇంతటితో ఊరుకోలేదు, భార్గవుడు.\n\"కల్పవృక్షాన్ని ఆశ్రయించాలి గాని, కేవలం ఒక చీపురు పుల్లను ఆధారం చేసుకునేది భావ్యమా ?\" అని అడి గాడు.\nదీనికి సూక్ష్మంగా, ''కల్పవృక్షం లేక చీపురుపుల్ల మాత్రం ఎలా వస్తుంది ? చీపురుపుల్లలు కూడితేనే పరిశుభ్రత వస్తుంది. పరిశుభ్రతే లక్ష్మీ ప్రదం,\" అన్నాడు కర్మఠీయుడు.\nఈ సమస్యను గురించిన వివరణ ఇలా చెప్పాడు 'గురువుగారి కొడుకు : . “రాజాశ్రయం లేక గ్రామం ఉండదు. నేనే గ్రామాన్ని అలక్ష్యం చేస్తే బాగుచేసే దెవరు? గ్రామస్థు లందరూ విద్యా వంతులై, ఏకీ భావంగా వుంటే గ్రామం అభివృద్ధి పొందుతుంది. గ్రామంలో తెలివిమంతులకు రాజాశ్రయం కలగ వచ్చు— అని, మీ ప్రశ్నకు నాన్నగారి జవాబు.”\nఇలా సంభాషణ జరుగుతూం డగా గురువుగారి మూడేళ్ళ మనవ రాలు గబగబ చెరువుకు పరుగెత్తుకు వచ్చింది. వస్తూనే తాతకు ఊపిరాడ కుండా ప్రశ్నల వర్షం కురిపించ సాగింది.\nఆ పాపను చూసి ఎంతో ముచ్చట పడిన భార్గవుడు, \"అమ్మాయీ, నే నొక చిన్న ప్రశ్న వేస్తా జవాబు చెప్పు మరి, చూదాం.\" అన్నాడు.\n“అడగండి మరీ,” అంది పిల్ల కళ్ళు తిప్పుతూ.\n\"మౌనంగా వుండాలంటే ఏం చెయ్యాలి?\" అని అడిగాడు భార్గవుడు.\nతడుముకోకుండా ఒక్క గుక్కలో \"అల్లరిచెయ్యాలి,” అనేసి, గిరుక్కుమని తిరిగి ఇంటికి పారిపోయింది పిల్ల.\nఅందరూ నవ్వుకున్నారు. భార్గవుడు ఆశ్చర్యపోయాడు. మనసులో మరెట్టి సంశయమూ లేకుండా ఆయన తన కొడుకును కర్మఠీయుడి గురుకులంలోనే చేర్పించాడు. కాలక్రమాన దీపకుడు గొప్ప విద్వాంసుడై, కులదీపకుడై తండ్రికి మంచి కీర్తి తెచ్చాడు.",
            "book_page_end": 44
        },
        {
            "title": "వీరహనుమాన్ (లంకాదహనం)",
            "book_page_start": 45,
            "pdf_page_start": 45,
            "pdf_page_end": 52,
            "author": "చందమామ బృందం",
            "genre": "పురాణం",
            "moral": "దూత కర్తవ్యాన్ని నిర్వర్తించడంలో సమయస్ఫూర్తి, ధైర్యం మరియు స్వామిభక్తి ప్రధానం.",
            "keywords": [
                "హనుమంతుడు",
                "రామాయణం",
                "లంకాదహనం",
                "రావణుడు",
                "సీత"
            ],
            "characters": [
                "హనుమంతుడు",
                "రావణుడు",
                "విభీషణుడు",
                "ప్రహస్తుడు",
                "సీత",
                "సరమ",
                "అంగదుడు",
                "జాంబవంతుడు"
            ],
            "locations": [
                "లంక",
                "అశోకవనం",
                "మహేంద్ర పర్వతం",
                "సముద్రం"
            ],
            "content": "ప్రహస్తుడు హనుమంతుణ్ణి రావణుడు నీ మేలు కోరి చెప్పే నా మాటలు శ్రద్ధగా కోరినట్టు అడిగితే, హనుమంతుడు ఇలా సమాధానం చెప్పాడు:\n“సుగ్రీవుడు నీకు తన క్షేమం తెలిపి, నీ క్షేమం అడగమన్నాడు. వాలి నీకు తెలుసు. ఆ వాలిని రాముడు ఒక్క బాణంతో చంపి, సుగ్రీవుణ్ణి వానర రాజును చేశాడు. సుగ్రీవుడు సీతను వెతి కిస్తానని మాట ఇచ్చి, ఆ ప్రకారం అన్ని దిక్కులకూ వానరులను పంపాడు. వారిలో నేను ఒకణ్ణి. నేను వాయుదేవుడి కొడుకును. నా పేరు హనుమంతుడు. నేను నూరు యోజనాల సముద్రాన్ని దాటి సీతను చూడటానికి ఇక్కడికి వచ్చాను. నీ ఆధీనంలో ఉన్న సీతను చూశాను. ధర్మం తెలిసిన నీ వంటివాడు “రాక్షసరాజువైన నిన్ను చూడగోరి అశోకవనం విరిచాను. అది నాకు సుల భంకాలేదు. అప్పుడు బలవంతులైన రాక్షసులు నా మీద యుద్ధానికి వచ్చారు. నేను ఆత్మరక్షణ కోసం వారితో యుద్ధం చెయ్యవలసి వచ్చింది. నన్ను ఏ అస్త్రం గాని, పాశం కాని బంధించలేవని బ్రహ్మ దేవుడి వరం ఉన్నది. నిన్ను చూడటం కోసమే బ్రహ్మాస్త్రానికి కట్టుబడ్డాను. అంతకన్న మరేమీ లేదు. నేను మహా పరాక్రమశాలి అయిన రాముడి దూతను. నీతో నాకొక రాజ కార్యం ఉన్నది. బలాత్కారంగా పరస్త్రీని పట్టి ఉంచరాదు. రామలక్ష్మణుల కోపానికి గురి అయి సుఖ పడగలవాడు మూడు లోకాలలో నూ ఉండడు. ఈ మాట సుగ్రీవుడు నీతో చెప్ప మన్నాడు. నేను సీతను చూశాను కనక ఇక కర్తవ్యం రాముడి మీద ఉన్నది. అది ఏమిటో నా కైతే తెలియదు. తలచు కుంటే నేనే నీ లంకను ధ్వంసం చెయ్య గలను, కాని రాముడు అందుకు ఒప్పు కోడు. సీతను అపహరించిన వాళ్ళను తానే చంపుతానని వానర, భల్లూక సేనల ముందు అతను ప్రతిజ్ఞ చేసి ఉన్నాడు. సీత నీ పాలిటి మృత్యుదేవత అన్నది గ్రహించి, నీ క్షేమం ఆలోచించుకో. నేను మనిషినీ కాను, రాక్షసుణ్ణి కాను, అందుచేత పక్షపాతం లేకుండా ఉన్న మాట చెబుతున్నాను. నిన్ను రాముడి బారి నుంచి ఎవరూ రక్షించ లేరు.\"\nహనుమంతుడు ఇలా నిర్భయంగా చెప్పిన మాటలు విని రావణుడు కోపో ద్రేకంతో, “ఈ హనుమంతుణ్ణి చంపండి!\" అని కేక పెట్టాడు.\nఅప్పుడు బుద్ధిమంతుడైన విభీషణుడు రావణుడితో, “ రావణేశ్వరా ! హను మంతుణ్ణి చంపటం రాజధర్మానికి విరుద్ధం; లో కాచారానికి వ్యతిరేకం. కోపం విడిచి పెట్టి దూతకు తగి ఉండే శిక్ష ఏదైనా విధించు,\" అన్నాడు.\nరావణుడి కోపం ఏమాత్రమూ తగ్గ లేదు. అతను విభీషణుడితో, ''ఈ వాన రుడు పాపి పాపులను చంపటంలో పాపం ఏమీ లేదు,\" అన్నాడు.\nదానికి విభీషణుడు, \"ఎలాంటి పరి స్థితలోనూ దూతను చంపరాదని పెద్దలు చెబుతారు. అయినా, దూతకు తగిన శిక్షలు అనేకం చెప్పబడి ఉన్నాయి. అంగ వైకల్యం కలిగించవచ్చు; కొరడాతో కొట్ట వచ్చు; తల గొరగవచ్చు; కాల్చి ముద్ర వేయవచ్చు. కాని దూతను చంపట మన్నది ఏ శాస్త్రంలోనూ కనబడదు. నీ వంటి ధైర్యశాలి కోపానికి వశుడు కారాదు. అది అలా ఉంచి, ఇతన్ని చంపటం వల్ల మనకు లాభం ఏమీ ఉండదు. నువ్వు చంపవలసినది ఇతన్ని ఇక్కడికి పంపిన వాళ్ళను. ఇతను చెప్పిన మాటలు ఇతనివి కావు. సముద్రాన్ని దాటగల వాడు ఇతను తప్ప మరొకడు ఉన్నాడని నాకు తోచదు. అందుచేత, ఇతన్ని చంపితే, రామలక్ష్మణులను ఇక్కడికి రప్పించి, నీతో యుద్ధం చేయటానికి తోడ్పడేవాడు మరొకడు ఉండడు. వాళ్ళను పట్టుకున్నట్టయితే నీ కీర్తి హెచ్చుతుంది.''\nఅన్నాడు.\nరావణుడు విభీషణుడు చెప్పిన దానికి తృప్తిపడి, అతను చెప్పినట్టు చేయ నిశ్చయించాడు. అతను ఇలా అన్నాడు:\n\"నువ్వు చెప్పినది నిజం. దూతను చంపటం తప్పే. అందుచేత ఇతనికి మరొక శిక్ష ఇద్దాం! కోతులకు ప్రియ మైనది తోక. ఇతన్ని తోక కాల్చి వది లెయ్యండి.\"\nహనుమంతుడి తోకకు నిప్పు అంటించి, అతన్ని నగరమంతటా తిప్పి కూడలి స్థలాలలో ప్రదర్శించమని ఉత్తరువు అయింది.\nరాక్షసులు గుడ్డ పేలికలు తెచ్చి హను మంతుడి తోకకు చుట్టారు; తరవాత తోక మీద నూనె పోసి నిప్పు అంటించారు.\nవాళ్ళు ఈ తతంగం చేస్తున్నంత సేపూ హనుమంతుడి కోపం కార్చిచ్చులా గా పెరిగిపోతూ వచ్చింది. చివరకు అతను మండుతున్న తన తోకతో వాళ్ళను చావ బాదాడు.\nఈ లోపుగా హనుమంతుడి తోకను తగలబెట్టుతున్నారన్న వార్త విని లంకలో ఉన్న పిల్లలూ, స్త్రీలూ, ముసలివాళ్ళూ పరమానందంతో చూడటానికి వచ్చారు.\nఅందరు రాక్షసులూ చేరి హనుమంతుణ్ణి మళ్ళీ పట్టుకుని కట్టేసి, తీసుకుపోయారు. తన తోక కాలుతుందన్న భయం లేనందు వల్ల హనుమంతుడు వాళ్ళ వెంట వెళ్ళాడు. అప్పుడు తను చిన్న రూపంలోనే ఉన్నాడు.\nరాక్షసులు శంఖాలు ఊదుతూ, భేరీలు మోగిస్తూ, హనుమంతుణ్ణి లంక అంతా తిప్పారు. ఇలా తిరుగుతూ హనుమంతుడు లంకలో ఆయుధాలు ఉండే ప్రదేశాలూ, ఇతర రహస్య స్థావరాలూ చక్కగా చూశాడు. వెళ్ళిన చోటనల్లా రాక్షసులు హనుమంతుణ్ణి, “ వేగులవాడు \" అని చాటారు.\nరాక్షసస్త్రీల ద్వారా సీత, హనుమంతుడి తోకకు నిప్పు పెట్టిన వార్త విని, ఎంతో దుఃఖించి, అగ్ని హోత్రుణ్ణి తలుచుకుని, హనుమంతుడికి అపాయం కలగకుండా చూడమని ప్రార్థించింది.\nసీత పడే బాధ చూసి సరమ, \"అమ్మా, ఆ కోతిని గురించి నువ్వు దిగులుపడకు. అతను మ హా నుభావుడు. అతను తన వెంట ఉన్న రాక్షసులనందరినీ చావగొట్టి, ఒక ఇంటి మీది నుండి మరొక ఇంటి మీదికి దూకుతూ లంకనంతా తగలబెట్టు తున్నాడు. అదుగో చూడు!\" అన్నది.\nసరమ చెప్పినది అక్షరాలా నిజం. హను మంతుడు రాక్షసులను శిక్షించ నిశ్చ యించుకుని, తన దేహాన్ని అతి చిన్నది చేసి, కట్ల నుంచి బయటపడ్డాడు. అతను తిరిగి దేహాన్ని పెంచి, నగర ద్వారం వద్ద ఉన్న ఇనుప పరిఘ తీసుకుని తన వెంట ఉన్న రాక్షసులందరినీ చంపాడు. అప్పు డతనికి లంకను తగలబెట్టాలన్న ఆలోచన వచ్చింది. అతను కాలుతున్న తోకతో ఇళ్ళ మీదుగా తిరగనారంభించాడు.\nఅతను ముందు ప్రహస్తుడి ఇల్లు కాల్చి, మహాపార్శ్వుడి ఇంటికి వెళ్ళాడు. అందులో చిచ్చుపెట్టి, వరసగా శుకుడూ, వజ్రదంష్ట్రుడూ, సారణుడూ, ఇంద్రజిత్తూ, జంబుమాలీ, సుమాలీ మొదలైన రాక్షస ప్రముఖుల ఇళ్ళన్నీ తగలబెట్టాడు. అతను ఒక్క విభీషణుడి ఇంటిని వదిలి పెట్టాడు.\nరాక్షసుల ఇళ్ళే కాక, వాళ్ళు ఎంతో కాలంగా చేర్చి పెట్టుకున్న సంపదలన్నీ బూడిద అయిపోయాయి. చివరకు అతను రావణుడి ఇల్లు కూడా కాల్చాడు.\nఅంతవరకూ రావణుడికి భయ పడుతూ వచ్చిన అగ్ని, వాయువూ ఇప్పుడు విజృంభించినట్టు కనపడ్డారు. ఇళ్ళలోని వెండి బంగారాలు కరిగిపోయాయి. మహా భవనాలు మట్టిలో కూలిపోయాయి. ఈ దహనకాండను ఎలా ఆపాలో రాక్షసు లకు తెలియలేదు. అగ్నిహెూత్రుడే కోతి రూపంలో వచ్చి ఉంటాడని వాళ్ళకు అనుమానం కలిగింది. చాలామంది రాక్ష సులు మంటలకు ఆహుతి అయ్యారు.\nఎంతో అందమైన లంకానగరం బీభత్స రూపం ధరించింది. రాక్షసుల ఆర్త నాదాలు మిన్నుముట్టాయి.\nహనుమంతుడి ఆగ్రహం తీరింది. అతను తృప్తిపడ్డాడు. అతను వచ్చిన పని జయప్రదమయింది. అశోకవనం ధ్వంసమయింది. అనేకమంది రాక్షసులు చచ్చారు. లంక బూడిద అయింది.\nఅతను వెళ్ళి, తన తోకను సముద్రంలో ముంచి చల్లార్చాడు.\nఅప్పుడు అతనికి తాను చాలా చెడ్డపని చేశానని పశ్చాత్తాపం కలిగింది. లంక అంతా త గ ల బడినాక సీత క్షేమంగా ఉంటుందా అని అతనికి భయంకలిగింది. ఆవేశం కొద్దీ లంకను తగల బెట్టుతూ తాను సీతను రక్షించాలన్న మాట మరి చాడు. నిజంగా సీతకు ఆపద జరిగి ఉంటే అతను అక్కడే చచ్చిపోవటానికి నిశ్చయించుకున్నాడు. అయితే, అతనికి ఇంకో ఆలోచన వచ్చింది. తన తోకనే కాల్చని అగ్నిహెూత్రుడు సీతాదేవిని ఎందుకు కాల్చుతాడు ? అతను శింశుపా వృక్షం వద్దకుపోయి. దానికింద ఉన్న సీతను చూసి, నమస్కరించి, ''అమ్మా, నా అదృష్టం బాగుండి నువ్వు క్షేమంగా ఉన్నావు గద !\" అన్నాడు.\nసీత అతనితో, \"హనుమంతుడా, నీ బలం ఎలాటిదని చెప్పాలి! నువ్వు ఒక్కడివే ఈ రాక్షసులందరినీ చంపి, నన్ను రాముడి దగ్గరికి తీసుకుపోగలవు. కాని రాముడే వచ్చి, శత్రువులను చంపి నన్ను తీసుకు పోవటం ఉచితంగా ఉంటుంది. అందుచేత, నువ్వే రాముణ్ణి అలా చేయమని ప్రేరేపించు,\" అన్నది.\n\"నీకు సందేహం అవసరం లేదు. రాముడు తప్పక వచ్చి నీ దుఃఖం తీర్చు తాడు,\" అని సీతకు చెప్పి, ఆమె వద్ద సెలవు పుచ్చుకుని, అరిష్టం అనే పర్వతం ఎక్కి. తిరిగి సముద్రాన్ని దాటటానికి సిద్ధపడి, తన దేహాన్ని పెంచాడు. అతను కాళ్ళతో పర్వతాన్ని తన్ని గాలిలోకి లేచే సరికి, అరిష్టపర్వతం అదిరింది.\nఅతను మబ్బుల మధ్యగా ఎగురుతూ సముద్రాన్ని దాటి, దూరాన మహేంద్ర పర్వతాన్ని చూస్తూనే గట్టిగా సింహనాదం చేశాడు. హనుమంతుడి కోసం ఆత్రంగా ఎదురుచూస్తున్న అంగదుడు మొదలైన వానరులు సింహనాదం విన్నారు.\nవారికి ఎక్కడలేని ఉత్సాహమూ పుట్టు కొచ్చింది.\nఅప్పుడు జాంబవంతుడు మిగిలిన వానరులతో, \"హనుమంతుడు వెళ్ళిన పని జయప్రదం అయింది. లేకపోతే అతను ఇంత గట్టిగా సింహనాదం చెయ్యడు,\" అన్నాడు. ఈ మాటకు వానరులు పరమానందం చెంది, హను మంతుణ్ణి చూడటానికి చెట్లూ, గట్లూ ఎక్కారు; అతను దూరంగా కనపడగానే చెట్లకొమ్మలు ఆడించారు.\nత్వరలోనే హనుమంతుడు మహేంద్ర పర్వతం మీద దిగాడు. వానరులందరూ అతని చుట్టూ మూగారు. వాళ్ళు అతనికి కందమూలఫలాలు తెచ్చి ఇచ్చారు. హను మంతుడు జాంబవంతుడికీ, అంగదుడికీ, ఇతర పెద్దలకూ నమస్కారాలు చేశాడు.\nఅతను నోరు తెరుస్తూనే, ''చూశాను సీతను!\" అని రెండు ముక్కల్లో ముఖ్య విషయం చెప్పాడు. ఆ మాటకు వానరులు అమితంగా సంతోషించారు. కొందరు సింహనాదాలు చేశారు. కొందరు గట్టిగా అరిచారు. కొందరు గర్జించారు. కొందరు మామూలు కోతుల్లాగా కిచకిచలాడారు. కొందరు తమ తోకలను బలంగా నేలకేసి కొట్టారు.\nహనుమంతుడు వానరులతో, \"సీతను చూశాను.\" అనేసి ఇంకేమీ చెప్పకుండా ఉండిపోయాడు.\nఅప్పుడు అంగదుడు హనుమంతుడితో, “హనుమంతుడా, నూరు యోజనాల సముద్రాన్ని ఇటు నుంచి అటూ, అటు నుంచి ఇటూ దాటిన నీ బలపరాక్రమాలు మరొకరికి సాధ్యం కావు. నీకుగల రాజభక్తి కూడా అసాధారణ మైనది. మా అందరి అదృష్టం కొద్దీ నువ్వు రాముడి భార్య అయిన సీతాదేవిని చూశావు ఇంక రాముడికి సీతా విరహం ఉండదు.' అన్నాడు.\nమధ్య హనుమంతుడూ, అంగదుడూ, జాంబవంతుడూ మహేంద్ర పర్వతం మీద కూర్చుంటే మిగిలిన వానరులందరూ చుట్టూ ఉన్న శిలల మీద కూర్చున్నారు. లంకలో జరిగినదంతా హనుమంతు డి నోట వినాలని వారికి కుతూహలంగా ఉన్నది.\nజాంబవంతుడు హనుమంతు డి తో, \"నాయనా, నువ్వు సీతాదేవిని ఎలా చూశావు? ఆవిడ ఎలా ఉన్నది? రావ ణుడు ఆమెను ఎలా చూస్తున్నాడు? అంతా విన్న తరవాత మనం కర్తవ్యం ఆలో చించుదాం. ఉన్నదంతా నువ్వు దాచ కుండా చెబితే, రాముడితో మనం ఏ సంగతి చెప్పవచ్చునో, ఏది దాచాలో చూసుకోవచ్చు'' అన్నాడు.",
            "book_page_end": 52
        },
        {
            "title": "ఉపకారికి అపకారం",
            "book_page_start": 53,
            "pdf_page_start": 53,
            "pdf_page_end": 59,
            "author": "వసుంధర",
            "genre": "నీతి కథ",
            "moral": "నిజమైన పశ్చాత్తాపం, ఉపకారికి చేసిన అపకారాన్ని సరిదిద్దడానికి చేసే ప్రయత్నంలోనే కనిపిస్తుంది. కేవలం ఉపశమనం కోసం చేసే క్షమాపణ భగవంతుడి దృష్టిలో వ్యర్థం.",
            "keywords": [
                "ఉపకారం",
                "అపకారం",
                "జయగుప్తుడు",
                "సీనయ్య",
                "దొంగలు",
                "పశ్చాత్తాపం"
            ],
            "characters": [
                "సీనయ్య",
                "సీనమ్మ",
                "చెంగయ్య",
                "జయగుప్తుడు",
                "దొంగల నాయకుడు",
                "యోగి"
            ],
            "locations": [
                "కూనవరం",
                "నగరం",
                "అడవి"
            ],
            "content": "ఒకానొకప్పుడు కూనవరం అనే గ్రామంలో సీనయ్య అనే వాడుండేవాడు. వాడికి సొంత ఇల్లులేదు;కుంటపొలంకూడాలేదు. ఎవరిదో నాలుగెకరాల పొలం కౌలు చేసుకుని రోజులుగడుపుతున్నాడు. సీనయ్యకూ, వాడి భార్య సీనమ్మకూ అప్పుచేసి పప్పు కూడు తినే అలవాటు ఉన్నది. అందు వల్ల సీనయ్యకు గ్రామంనిండా అప్పులే!\nఒక రోజున సీనమ్మ భర్తతో, “రెక్కా డితేకానీ డొక్కాడకుండా, ఈ ఊళ్ళో ఎన్నాళ్ళుంటాం? ఈ ఊరు మనకు అచ్చి రాలేదు. నగరంలో మా అన్నయ్య వున్నాడు. ఒక వంద వరహాలు తీసుకుని వాడి వద్దకు వెళితే, ఆ డబ్బు అధికారు లకు లంచంగా ఇచ్చి, నీకేదైనా జీవనో పాధి చూపిస్తాడు. అప్పుడు ఏ బాధా లేకుండా నెలనెలా వచ్చే జీతంతో హాయిగా బతకొచ్చు,'' అని చెప్పింది.\nఈ ఉపాయం సీనయ్యకు నచ్చింది. అయితే, నగరానికి తీసుకుపోవడానికి, ఇంట్లో చిల్లిగవ్వలేదు. ఎవరినైనా అడుగు దామంటే, ఊరునిండా అప్పులు. అయినా, వాడు నలుగురికీ నాలుగు మాయమాటలు చెప్పి, సూరువరహాలు అప్పుగా తీసుకుని, అడవిమార్గాన నగరా నికి బయల్దేరాడు. కానీ వాడి దురదృష్టం కొద్దీ అడవిమధ్యలో వాణ్ణి దొంగలు పట్టు కుని, దగ్గరున్న నూరువరహాలూ లాక్కుని బందీగా తీసుకుపోయారు. దొంగల నాయకుడు వాడికి రోజూ తనకు మాలీసు చేసేపని అప్పగించాడు. ఆ ప్రకారం సీనయ్య రోజూ దొంగల నాయకుడితోపాటే తిరుగుతూ, నాయకుడు విశ్రాంతి తీసుకునే సమయంలో వళ్ళు పడుతూండేవాడు.\nఅలా నాలుగు మాసాలు గడిచాయి.\nఒక రోజున విలువైన దుస్తులు ధరించిన పెద్దమనిషి ఒకడు గుర్రం మీద వెళు తూండగా, దొంగలు ఆయనను అట కాయించారు. పెరమనిషి కత్తిదూసి వీరోచితంగా వాళ్ళతో పోరాడాడు. కానీ ఒక్కడూ పదిమందితో ఎంతసేపు పోరాడ గలడు? బాగా గాయపడి గుర్రం మీద వాలిపోయిన ఆయనను, దొంగలు తమ నాయకుడి వద్దకు తీసుకు వెళ్ళారు.\nనాయకుడు పెద్దమనిషి ముఖం చూస్తూనే, తన అనుచరుల మీద పట్టరాని కోపంతో మండిపడి, ఆయనకు శీతలోప చారాలు చేసి స్పృహ తెప్పించి, అయన కాళ్ళ మీద పడి తన తప్ప క్షమించ మన్నాడు.\nఆ పెద్దమనిషి పేరు జయగుప్తుడు. మంచితనంలో ఆయనకు సాటిలేరని చెప్పుకుంటారు. ఒకసారి రాజభటులు తరుముతూండగా, దొంగల నాయకుడు పారిపోయి జయగుప్తుడి ఇంట చేరాడు. బాగా గాయపడిన దొంగల నాయకుణ్ణి జయగుప్తుడు దాచి, రహస్యంగా వైద్యం చేయించాడు. నాయకుడు వెళ్ళేటప్పుడు జీవితంలో మళ్ళీ దొంగతనం చేయనని, జయగుప్తుడికి మాట ఇచ్చాడు.\n“నా ప్రాణదాతను నా అనుచరులే గాయ పరిచారు. ఉపకారికి అపకారం చేశాను. మిమ్మల్ని క్షమించమని అడిగే అర్హత కూడా నాకు లేదు,\" అంటూ బాధ పడ్డాడు దొంగల నాయకుడు.\nఇందుకు జయగుప్తుడు నవ్వి, “నీక్కా వలసింది నేను క్షమించడమే అయితే, అడక్కుండానే నేను నిన్ను క్షమించేశాను. కానీ, నువ్వు మాట ఇచ్చి తప్పడం, నాకెంతో బాధగా వున్నది. దోపిడి దొంగలు తెలిసో తెలియకో, ఉపకారికి కూడా అపకారం చేయగలరని నీకు తెలిసింది కదా? కాబట్టి ఈ క్షణం నుంచీ దొంగ తనాలు మానివేసి గౌరవంగా జీవించు. లేకుంటే ఒక దుర్మార్గుడికి ప్రాణదానం చేసి లోకానికి అపకారం చేశానని నేను బాధపడతాను,\" అన్నాడు.\n\"అయ్యా, ఒకసారి చేసిన తప్పు మళ్ళీ చేయను. ఇన్నాళ్ళూ నేను చేసిన తప్పులకు ప్రాయశ్చిత్తంగా, ఈ అడవిలో ప్రయాణం చేసే యాత్రీకులకు, ఇతర దొంగల బాధ లేకుండా రక్షిస్తూంటాను. ఈ అడవిలోనే వ్యవసాయం చేసుకుని జీవిస్తాను,” అన్నాడు దొంగల నాయకుడు.\nజయగుప్తుడు, దొంగల నాయకుడిలో, వచ్చిన మార్పుకు ఎంతగానో సంతోషిం చాడు. అయితే, నాయకుడి పక్కనే వున్న సీనయ్యకు, కలకాలం తాను నాయకుడి సేవకుడిగా మిగిలిపోతానని భయం వేసింది. వాడు ముందుకు వచ్చి జయ గుప్తుడికి తనగోడు చెప్పుకున్నాడు.\nజయగుప్తుడు, దొంగల నాయకుడితో, \"వీడు నీకు చేసిన సేవలకుగాను నాలుగు మాసాలకూ నాలుగువేల వరహా లిచ్చి ఇక్కణ్ణించి పంపించు.\" అన్నాడు.\nదొంగల నాయకుడు అందుకు సరే నన్నాడు.\nఅప్పుడు జయగుప్తుడు, సీనయ్యతో, \"నిజానికి నేనిప్పుడు కూనవరం బయల్దే రాను. నా ఆరోగ్యానికి పల్లెటూరిగాలి మంచిదని వైద్యుడు చెప్పాడు. కూన వరంలో చెంగయ్య అనేవాడు ఇల్లు, పొలం అమ్ముతున్నాడని తెలిసి పది హేను వేల వరహాలు తీసుకొని ప్రయాణమైతే ఇలా జరిగింది. వెంటనే డబ్బందకపోతే చెంగయ్య ఇల్లూ, పొలం వేరెవరికైనా అమ్మేయగలడు. నేనేమో ఈ గాయాలతో కూనవరం రాలేను. నగరానికి వెళ్లి అక్కడ కొన్నాళ్ళున్నాక కూనవరం వస్తాను. ఈలోగా ఈ డబ్బు తీసుకుని వెళ్ళి, నాకు పొలం, ఇల్లూ కొనిపెట్టు,” అన్నాడు.\nదొంగల నాయకుడు ఆశ్చర్యంగా, ''అయ్యా, మీరు ముక్కు, మొహం తెలియని మనిషిని నమ్మి పదిహేనువేల వరహాలిస్తున్నారు. వాడు మిమ్మల్ని మోసగిస్తే?\" అన్నాడు.\nఆ మాటలకు జయగుప్తుడు నవ్వి, \"నేను మనిషిలోని మంచితనాన్ని నమ్మిన వాణ్ణి. సీనయ్య నన్ను మోసగిస్తే నాకు కలిగే నష్టం పది హేనువేల వరహాలు మాత్రం. అది నా సంపదలో లక్షోవంతు కూడా చేయదు కాబట్టి. నేనా నష్టాన్ని సులభం గా భరించగలను. ఉపకారికి అపకారం చేసి, అందువల్ల పొందిన లాభాన్ని సీనయ్య భరించగలడో లేడో వాడికే తెలియాలి. పెద్దగా నష్టం లేనంత కాలంమంచితనాన్ని నమ్మడం, నాపద్ధతి,\" అన్నాడు.\nఆ తర్వాత జయగుప్తుడు నగరం వెళ్ళాడు. సీనయ్య కూనవరం చేరు కున్నాడు. జరిగింది భర్త నోట విన్నాక సీనమ్మ, ‘‘ఆ జయగుప్తుడు వెర్రి బాగుల వాడిలా వున్నాడు. ఆ చెంగయ్య ఇల్లూ, పొలం మా అన్నయ్య పేరు చెప్పి మనమే కొనేసుకుందాం,\" అన్నది.\nఈ ఉపాయం సీనయ్యకూ నచ్చింది. వాడు ఊళ్ళో రెండువేల వరహాలతో తన అప్పులన్నీ తీర్చేసి, చెంగయ్య అమ్మిన ఇల్లూ, పొలం తనే కొనేసుకుని, నలుగురికీ మాత్రం, “ఈ ఇల్లూ, పొలం తన కోసం కొనిపెట్టమని మా బావ చెప్పాడు,\" అని అబద్ధాలాడాడు.\nఆ తర్వాత నెల రోజులకు జయగుప్తుడి మనిషి, నగరం నుంచి సీనయ్య కోసం ఒక ఉత్తరం తెచ్చాడు. తను కూనవరం రావడాని కింకా మాసం గడువున్నదనీ, ఇల్లూ, పొలం కొన్న కబురు తెలియచేయ మనీ— ఆయన ఉత్తరంలో రాశాడు.\nసీనయ్య ఆయనకీవిధంగా బదులు పంపాడు: \"అయ్యా, మీరు లోగడ పంపిన మనిషాకడు మీకు కూనవరంలో ఇల్లూ, పొలం వద్దనీ, డబ్బు తన ద్వారా పంప మనీ చెప్పాడు. ఆ ప్రకారం ఆ ఇల్లూ, పొలం నేను వద్దంటే, మా బావ కొను క్కున్నాడు. డబ్బును నా దగ్గిరే వుంచాను. అయితే మీరు పంపిన మనిషి కారణంగా, అందరికీ నాదగ్గిరడబ్బున్నట్టుతెలిసిపోయి. అదంతా అప్పులవాళ్ళు పట్టుకుపోయారు. మీకది నెమ్మదిగా తీర్చుకుంటాను.\"\nవారం రోజుల్లో సీనయ్యకు, జయ గుప్తుడి నుంచి మరొక ఉత్తరం అందింది. అందులో, “నువ్వు నన్ను మోసగించావు. నీవంటి మోసగాడున్న గ్రామంలో అడుగు పెట్టడం ఇష్టం లేక, నేను మరొక గ్రామం వెళుతున్నాను,\" అని వున్నది.\nఆ ఉత్తరం చూసి సీనయ్య బాధ పడ్డాడు. అయితే వాడి భార్య సీనమ్మ, \"ఎందు కా బా ధ ? నువ్వు ఆయనను మోసం చెయ్యలేదు. ఆయన డబ్బు నీవద్ద పది హేనువేల వలహాలుంది. మోసగా డైతే, ఆ డబ్బసలు నాకివ్వలేదంటాడు. నువ్వు దాన్ని బాకీకింద తీరుస్తానన్నావు. నీమంచి తనాన్ని అర్థం చేసుకోని, ఆ జయగుప్తుడు మంచివాడు కాదు. అలాంటివాడి ఉత్తరం చూసి బాధపడకు,\" అని చెప్పింది.\nసీనయ్యకు భార్య మాటలు తృప్తి కలిగించాయి. ఆ విధంగా రెండు సంవత్స రాలు గడిచిపోయినై. ఆస్తి వున్నా వాడికి ఎందులోనూ కలిసిరావడం లేదు. వానలు లేక పంటలు పండలేదు. తుఫాను వచ్చి ఇల్లు కూలింది.అది బాగు చేయించేందుకు చాలా డబ్బు ఖర్చయింది. ఎప్పటిలాగా వాడు అప్పుల్లోనే వుండిపోయాడు.\nఇలా వుండగా, సమీపారణ్యంలో ఒక యోగి నూరువరహాలు తీసుకుని ఎలాంటి సమస్యకైనా పరిష్కారం చెబుతున్నట్లు సీనయ్యకు తెలిసింది. తన సమస్యకు వేరేవాళ్ళెవరూ దారి చూపలేరని, వాడు నూరువరహాలు తీసుకుని యోగిని చూడ బోయాడు.\nఅయితే, దారిలో దొంగ ఒకడు వాణ్ణి అటకాయించి, దగ్గిరున్న డబ్బంతా బయట పెట్టమన్నాడు. ఏం చేయడమా అని సీనయ్య ఆలోచిస్తూండగా, ఎక్కడి నుంచోఇద్దరు మనుషులు మెరుపుల్లా వచ్చి, ఆ దొంగను పట్టుకుని. \"దొంగతనాలు మానమని ఎన్నిసార్లు చెప్పినా, నీకు బుద్ధి రావడం లేదు. ఇక నిన్ను క్షమించం. మా నాయకుడు నీకు తగిన శిక్ష నిర్ణయిస్తాడు,\" అంటూ వాణ్ణి లాక్కుపోయారు.\nవాళ్ళు గతంలో దొంగలనాయకుడి అనుచరులనీ, జయగుప్తుడి కిచ్చిన మాట మీద నిలబడి, వాళ్ళు అరణ్యంలో యాత్రీకులకు దొంగల భయం లేకుండా చేస్తున్నారనీ అర్థమై, సీనయ్య ఎంతో సంతోషించాడు.\nతర్వాత వాడు యోగి దగ్గిరకు పోతే, ఆయన వాడి వంక తీక్షణంగా చూసి, \"నువ్వు ఉపకారికి అపకారం చేసిన మహాపాపివి ! వెళ్ళి ఆ ఉపకారిని క్షమా భిక్ష వేడుకునేదాకా, నీకు మోక్షంలేదు.\" అని చెప్పాడు.\nచేసేదిలేక సీనయ్య అక్కణ్ణించి నగరం వెళ్ళి, జయగుప్తుణ్ణి కలుసుకుని తన తప్పొప్పుకుని క్షమించమని వేడు కున్నాడు.\nజయగుప్తుడు చిన్నగా నవ్వి, “ పేదరికం ఎన్నో అనర్థాలకు దారి తీస్తుంది. నువ్వు మోసం చేశావన్న కోపంతో, నీకు ఉత్తరం పంపగానే నాకు నీమీద వున్న కోపమంతా పోయింది. అడక్కపోయినా నిన్ను అప్పుడే క్షమించేశాను, వెళ్ళు!\" అన్నాడు.\nసీనయ్య, జయగుప్తుడి మంచితనానికి కృతజ్ఞత చెప్పుకుని, తిరిగి తన గ్రామం కేసి బయల్దేరాడు. అరణ్యంలో అడుగు పెట్టగానే వాడికి, మళ్ళీ ఇంకో అనుమానం కలిగింది. జయగుప్తుడు నిజంగా తనను ఏనాడో క్షమించివుంటే, తన సమస్య లెందుకు తీరిపోలేదు ?\nసీనయ్య మరొకసారి యోగివద్దకు వెళ్ళి \"స్వామీ! తమరు చెప్పింది నిజం కాదు. నేను అడక్కుండానే జయగుప్తుడు నన్నెప్పుడో క్షమించేశానన్నాడు. అయినా, నా సమస్యలన్నీ అలాగే వున్నాయి. అంటే — అందుకు కారణం వేరే ఏదో వున్నదనేగదా?\" అని అడిగాడు.\nదానికి యోగి, \"మంచివాడి క్షమ చెడ్డవాళ్ళ పాపాలను కడుగుతుందను కుంటే, అది చెడ్డవాడి తెలివితక్కువ తనం. ఈ ప్రపంచంలో చెడ్డవాళ్ళ సంఖ్య ఎక్కువ; మంచివాళ్ళ సంఖ్య తక్కువ. చెడ్డవాడి పాపం మంచివాడి క్షమతోపోతుం దని తెలిస్తే, చెడ్డవాడు మంచివాడి మంచి తనాన్ని దుర్వినియోగం చేస్తాడు. ఎందు కంటే, ఎలాంటి తప్పునైనా క్షమించడానికి మంచివాడు సిద్ధంగా వుంటాడు! పశ్చా త్తాపం చెంది పరివర్తన తెచ్చుకోని చెడ్డ మనిషిని, మరొక మంచి మనిషి క్షమించ వచ్చును కానీ, దేవుడు క్షమించడు. నువ్వు జయగుప్తుడి డబ్బు అపహరించావు. ఆయన కొందామనుకున్న ఇల్లూ, పొలం ఆయన క్కాకుండా చేశావు. అందుకు నీలో నిజంగానే పశ్చాత్తాపం కలిగితే ఆ ఇల్లూ, పొలం మనస్ఫూర్తిగా ఆయనకిచ్చేసి, కాళ్ళమీద పడి క్షమించమని అడగాలి. నువ్వు నీ సమస్యలు తీరిపోతాయన్న ఆశతో ఆయన వద్దకు వెళ్ళావు తప్ప, నీలో రవ్వంత కూడా పశ్చాత్తాపం లేదు. తన తప్పుకు పశ్చాత్తాప పడి, ఒక దారి దోపిడి దొంగ ఇప్పుడు అడవిలో యాత్రీకు లను దొంగల బారినుంచి రక్షిస్తూంటే, ఆ దొంగకున్న పాటి నీతి నియమాలు లేని నీవంటివాణ్ణి, జయగుప్తుడు క్షమించినా, భగవంతుడెలా క్షమిస్తాడనుకున్నావు?' \" అని అడిగాడు.\nఅప్పటికి సీనయ్యకు తన తప్పు అర్థ మయింది. వాడు పశ్చాత్తాపంతో కుమిలి పోతూ జయగుప్తుడి దగ్గిరకు వెళితే, వాణ్ణి ఆయన ఓదార్చి, \"వెర్రివాడా! నువ్వు నానుంచి అపహరించిన ధనం, నా సంపదలో లక్షోవంతు కూడా చెయ్యదు. ఈ సంగతి లోగడ దొంగల నాయకుడి దగ్గిర చెప్పాను. అంతేకాక, నీవంటి వాడున్న గ్రామంలో అడుగు పెట్టడంకూడా ఇష్టంలేదన్నాను. ఈ రోజునుంచీ స్వార్థం విడిచి మంచిగా బతుకు. ఆ ఇల్లూ, పొలం నువ్వే వుంచుకో\" అని చెప్పాడు.\nసీనయ్య ఇంటికి తిరిగివెళ్ళి, దుబారా ఖర్చులు తగ్గించి శ్రద్ధగా వ్యవసాయం చేసి, జయగుప్తుడి డబ్బుకు వడ్డీతో సహా బాకీ తీర్చి, మంచి పనులు చేస్తూ మంచి వాడనిపించుకుని, కలకాలం సుఖంగా జీవించాడు.",
            "book_page_end": 59
        },
        {
            "title": "చెప్పుడు మాటలు",
            "book_page_start": 60,
            "pdf_page_start": 60,
            "pdf_page_end": 62,
            "author": "లక్ష్మీమనోజ్ఞ",
            "genre": "నీతి కథ",
            "moral": "రాజు చెప్పుడు మాటలను, అతి పొగడ్తలను గుడ్డిగా నమ్మకూడదు. తెలివిలేని అమాయకత్వం కూడా రాజ్యానికి ప్రధాన లక్షణం కాదు.",
            "keywords": [
                "చంద్రవర్మ",
                "చెప్పుడు మాటలు",
                "పొగడ్త",
                "శ్రీనందుడు",
                "రాజు లక్షణం",
                "నీతి"
            ],
            "characters": [
                "చంద్రవర్మ (రాజు)",
                "శ్రీనందుడు (జ్యోతిష్కుడు)",
                "రైతు",
                "పితూరీ కోరుతున్నవారు"
            ],
            "locations": [
                "మణిపురం",
                "రాజభవనం",
                "తోట"
            ],
            "content": "మణిపురాన్ని చంద్రవర్మ అనే రాజు పాలించేవాడు. ప్రజలను కన్నబిడ్డల్లా చూ సు కోవడంలో, ఆయనకు ఆయనే సాటి. ఎంతటి ధర్మ ప్రభువో, అంతటి వీరుడు కూడా. అయితే, చంద్రుడికి మచ్చలా చంద్రవర్మలో ఒక లోపం వుండేది. ఆయన చెప్పుడుమాటల్ని గుడ్డిగా నమ్మే సేవాడు. పొగడ్తలకు ఇట్టే లొంగి పోయేవాడు.\nఈ బలహీనతని ఆసరాగా చేసుకుని, కొందరు ఆయనచుట్టూ చేరి, తమకు గిట్టని వారి మీద ఏవేవో పితూరీలు కల్పించి చెప్పసాగారు. రాజు వాటిని గుడ్డిగా నమ్మి ఏమాత్రం ముందువెనుకలు ఆలోచించకుండా, వాళ్ళను కఠినంగా శిక్షించేవాడు. అలా చెప్పుడుమాటలకు ఎందరో అమాయకులు బలయ్యారు. దానితో ప్రజల్లో చంద్రవర్మపై గల గౌరవం తగ్గి, క్రమంగా అసంతృప్తి చోటుచేసుకో సాగింది.\nఒక రోజు, ఆస్థాన జ్యో తిస్కు డై న శ్రీనందుడు రాజభవనం పక్కగా వెళ్తూం డగా. భుజం మీద పెద్ద పనసపండు నొక దాన్ని పెట్టుకుని ఎదురుగా వస్తున్న ఒక మనిషి కనిపించాడు.\nశ్రీనందుడు, అతణ్ణి ఆపి, \"ఏమయ్యా, చాలా పెద్ద పనసపండులా వుందే! బాగా పండినట్టుగా కూడా వుంది. ఎవరికోసం తీసుకుపోతున్నావేమిటి?\" అని ప్రశ్నిం చాడు.\nశ్రీనందుడెవరో, ఆ మనిషి ఎరగడు. అతడు శ్రీనందుడితో, \"బాబూ, ఇది నా తోటలో కాసిన తొలి పండు! రాజు దేవు డ్రితో సమానమంటారు గదా. తొలి పండును ఆయనకే సమర్పించుకుందామని వెళ్తు న్నాను,\" అన్నాడు.\n\"అలాగా, మంచిది! అయితే, ఇంతకూ నిన్నెందుకు ఆపానో చెప్పనే లేదు. ఎదురుగా వస్తున్న నీ ముఖంలోకి ”పరీక్షగా చూశాను. ఈ దేశానికి రాజు కాదగిన లక్షణాలన్నీ నీలో పుష్కలంగా వున్నట్టు గమనించాను. ఏదో ఒకనాడు నువ్వీ దేశానికి రాజువు కాగలవని, నా నమ్మకం. ఆ విషయం చెప్పాలనే, నిన్ను ఆపాను. మరి వస్తా !'' అంటూ శ్రీనందుడు ముందుకు నడిచాడు.\nఈ మాటలు, రాజభవనంపై చల్లగాలి కోసం పచార్లు చేస్తున్న రాజు చంద్రవర్మ చెవిలో పడ్డాయి. శ్రీనందుడు చెప్పింది విని, ఆయనకెంతో ఆశ్చర్యం కలిగింది. అదీ ఒక గొప్ప జ్యోతిష్కుడే, ఈ మాట చెప్పాడంటే, అందులో నిజం లేకపోదని పించి, ఆయన ఏం జరుగుతుందో చూడా లన్న ఉత్సాహంతో చాటుగా వుండి గమనించ సాగాడు.\nశ్రీనందుడి మాటలు వినగానే, సహజం గానే రైతు కళ్ళు మెరిశాయి. అతను వెళ్ళిపోతున్న శ్రీనందుడి వెంటపడి ఆపి, ''అయ్యా నన్ను గురించి ఇలా ఎందు కనుకున్నారో, కాస్త వివరంగా చెప్పండి.” అని కోరాడు.\n“చెప్పడానికి అభ్యంతరం ఏమీ లేదు. కాని, ఉచితంగా నేనెందుకు చెప్పాలి ?'' అని అడిగాడు శ్రీనందుడు.\nతనలో రాజు కాదగినంత గొప్ప లక్షణ మేమిటో తెలుసుకోవాలన్న ఆత్రుతలో రైతు, తను రాజదర్శనానికి బయలుదేరిన విషయం పూర్తిగా మరిచిపోయి, తన దగ్గిరున్న పనసపండును శ్రీనందుడి చేతిలో పెడుతూ, \"అయ్యా, నేను చాలా పేదవాణ్ణి. ఈ పండు తప్ప ప్రస్తుతం, నాదగ్గిర చిల్లి గవ్వ కూడా లేదు. ఈ చిన్న కానుకను స్వీకరించి, ఇకనైనా చెప్పండి! నాలో తమకు కనిపించిన అంత గొప్ప రాజలక్షణాలేమిటి? తమరు చెబితే వినాలని తహతహలాడిపోతున్నాను,\" అన్నాడు ప్రాధేయపడుతూ.\nఇందుకు శ్రీనందుడు చిన్నగా నవ్వి, \"నేనెవరో నీకు తెలుసా?\" అని అడి గాడు.\n\" ఊహుఁ, తెలియదు. తమర్ని ఏనాడూ చూసిన గుర్తు కూడా లేదు.” అన్నాడు రైతు.\n\"అదీ సంగతి! ఇప్పటివరకూ నేనె వరో కూడా, నీకు తెలియదు. అయినా, దారేపోయే నేను, నిన్ను చూసి ఏదో కల్పించి నాలుగు పొగడ్తమాటలనేసరికి గుడ్డిగా నమ్మేశావు. ఒక పేదరైతును ! నేను రాజు కావడమేమిటి ? ఇది సాధ్య మయ్యే పనా? అని ఆలోచించకుండా, ఎంతో గౌరవభావంతో రాజుగారి కోసం తీసుకుపోతున్న కానుకను, నాకిచ్చేశావు. దీన్నిబట్టి నువ్వెంత అమాయకుడివో వెర్రివాడివో తెలిసిపోతున్నది. ఎవరేది చెప్పినా వెంటనే నమ్మేసే, నీలాంటి గొప్ప అమాయకుడు, ఈ రాజ్యంలో ఇంకొకడు వుండే అవకాశం లేదు. ఈ దేశానికి రాజు కావడానికి, అంతకంటే ప్రధాన లక్షణం మరేం కావాలి? ప్రయత్నించి చూడు, రాజువు కాగలవు !\" అంటూ శ్రీనందుడు ముందుకు సాగాడు.\nఇదంతా విన్న రాజు చంద్రవర్మ కళ్ళు తెరుచుకున్నాయి. తనకు తగిన పాఠం చెప్పడానికే, శ్రీనందుడిలా ప్రవర్తించాడని ఆయన గ్రహించాడు.\nఆ తర్వాత శ్రీనందుడాశించిన విధం గానే, చంద్రవర్మ ప్రవర్తనలో పూర్తిగా మార్పు వచ్చింది.",
            "book_page_end": 62
        },
        {
            "title": "ప్రకృతి వింతలు",
            "book_page_start": 63,
            "pdf_page_start": 63,
            "pdf_page_end": 63,
            "author": "చందమామ బృందం",
            "genre": "విజ్ఞానం/విశేషాలు",
            "moral": "లేదు.",
            "keywords": [
                "వజ్రాలు",
                "అగ్నిపర్వతాలు",
                "నత్తగుల్లలు",
                "లింపెట్స్",
                "న్యూజిలాండ్"
            ],
            "characters": [],
            "locations": [
                "న్యూజిలాండ్"
            ],
            "content": "వజ్రాలు!!\nభూగర్భంలోని బొగ్గే అమితమైన వేడికీ, ఒత్తిడికి లోనై క్రమేణా స్ఫటికరూపంలో వజ్రాలుగా రూపాంతరం చెందుతాయి. ఒక్కొక్కసారి అగ్నిపర్వతాలు బద్దలై నప్పుడు అవి భూమి మీదికి వచ్చి పడ తాయి!\nనత్తగుల్లల పట్టు!\nకిరీటం ఆకారం గుల్ల కలిగిన 'లింపెట్స్' అనే ఒకరకం నత్త గుల్లలు, పళ్ళేలవంటి పాదాలతో బండలకు బలంగా అతుక్కు పోతాయి. వాటి పట్టును విడిపించాలంటే, వాటి శరీరం బరువుకు దాదాపు 2000 రెట్లు ఎక్కువ బరువును ఉపయోగించవలసివస్తుందట!\n'గొర్రె' గుబుర్లు!\nన్యూజిలాండ్ లోని ఒకరకం మొక్కలు గుబురైన ఊలులాంటి ఆకులతో, దూరం నుంచి చూస్తే, అచ్చం మేసే గొర్రెలలాగే కని పిస్తాయి. అందువల్ల ఆ మొక్క లకు * వెజిటబుల్ షీప్ ' అన్న పేరు వచ్చింది :",
            "book_page_end": 63
        }
    ],
    "statistics": {
        "total_stories": 15,
        "author_counts": {
            "చందమామ బృందం": 8,
            "మాచిరాజు కామేశ్వరరావు": 1,
            "కోలార్ కృష్ణ అయ్యర్": 1,
            "ఎన్. శివనాగేశ్వరరావు": 1,
            "ఎం. డి. సౌజన్య": 1,
            "జపాను జానపద కథ": 1,
            "వసుంధర": 1,
            "లక్ష్మీమనోజ్ఞ": 1
        },
        "genre_counts": {
            "సంపాదకీయం": 1,
            "వార్తలు-విశేషాలు": 2,
            "జానపద కథ": 2,
            "హాస్యం": 2,
            "సాహసం": 1,
            "ఫాంటసీ, నైతిక కథ": 1,
            "పురాణం": 2,
            "నీతి కథ": 3,
            "విజ్ఞానం/విశేషాలు": 1
        }
    }
}
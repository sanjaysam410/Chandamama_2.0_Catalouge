{
    "book_id": "చందమామ_1962_01",
    "stories": [
        {
            "title": "భారత చరిత్ర - 4",
            "book_page_start": 2,
            "pdf_page_start": 20,
            "pdf_page_end": 22,
            "author": "చందమామ బృందం",
            "genre": "చరిత్ర",
            "moral": "చారిత్రక పరిజ్ఞానం",
            "keywords": [
                "మగధ సామ్రాజ్యం",
                "నంద వంశం",
                "బింబిసారుడు",
                "చంద్రగుప్తుడు",
                "మహావీరుడు"
            ],
            "characters": [
                "బింబిసారుడు",
                "అజాతశత్రువు",
                "మహావీరుడు",
                "ఉదాయి",
                "శిశునాగుడు",
                "మహాపద్మ నందుడు",
                "ధననందుడు",
                "కౌటిల్యుడు",
                "చంద్రగుప్తుడు"
            ],
            "locations": [
                "భరతఖండం",
                "మగధ",
                "పాటలీపుత్రం",
                "తక్షశిల",
                "అయోధ్య"
            ],
            "content": "క్రమంగా భరతఖండంలో ఆర్యసమాజాలు విస్తరించి, మార్పులు పొందాయి. అక్క డక్కడా రాజరికం లేని గణతంత్ర రాజ్యాలు చిన్నవి ఉన్నప్పటికీ, రాజరికానిదే పై చేయి అయింది. రాజ్యాలు విస్తరించి సామ్రాజ్యాలయాయి. ఇలాటి సామ్రాజ్యాలు నాలుగు—అవంతీ, వత్స, కోసల, మగధ- ప్రసిద్ధి కెక్కాయి.\nఅవంతికి ఉజ్జయిని రాజధాని. ఇది ఇప్పుడు మాల్వదేశంలో ఉన్నది. వత్స దేశానికి రాజధాని అయిన కౌశాంబి అలహా బాదు సమీపంలో ఉండేది. ఉజ్జయిని రాజైన ప్రద్యోతుడి కుమార్తె వాసవదత్తను వత్స రాజైన ఉదయనుడు ఎత్తుకుపోయి పెళ్ళాడిన కథను మనం లోగడ చదివి ఉన్నాం. కోసల సామ్రాజ్యానికి అయోధ్య రాజధాని. మగధ ఈనాటి బీహారు దక్షిణ ప్రాంతం. వేద కాలంలోనే మగధను బలాఢ్యులు పాలించారు. క్రీస్తు పూర్వం 6 ప శతాబ్దంలో బింబిసారుడనే వాడు రాజ్యాభి షిక్తుడై తన సామ్రాజ్యాన్ని బాగా విస్త రించాడు. ఇతను బుద్ధుడి సమకాలికుడు. బుద్ధుడు పరినిర్వాణం పొందటానికి 60 ఏళ్ళు పూర్వం తన 15 వ ఏట సింహాసనం ఎక్కాడట. (బుద్ధుడి పరినిర్వాణం క్రీ. పూ. 483 లో జరిగినట్టు అంచనా.)\nబింబిసారుడు అంగ దేశాన్ని (తూర్పు బీహారును) జయించాడు. కోసల, వైశాలీ రాజకుమార్తెలను పెళ్ళాడాడు. తన రాజ ధాని గిరిప్రజం అయినప్పటికి రాజగృహం అనే మరొక నగరం నిర్మించాడు. వర్థమాన మహావీరుడు జైన మతాన్ని, గౌతమ బుద్ధుడు బౌద్ధ మతాన్ని బింబిసారుడి కాలంలోనే ప్రచారం చేశారు. బింబిసారుణ్ణి వృద్ధాప్యంలో అతడి కొడుకు అజాతశత్రువు, హత్య చేశాడని ప్రతీతి.\n4. మగథ సామ్రాజ్యం\nఅజాతశత్రువు రాజ్యానికి వస్తూనే శత్రు బాధ ఎదుర్కొన్నాడు. కాని దక్షులైన మంత్రులుండి అతనికి విజయం చేకూర్చి పెట్టారు. వీరి కృషివల్లనే, గంగా శోణా నదుల సంగమం వద్ద ఉండిన పాటలీ గ్రామం శత్రు నిర్భేద్యమైన కోటగా నిర్మిం చబడి, పాటలీపుత్ర మనే పేరు సంపాదించి భరతఖండ మంతటికీ మహానగరంగా 4 శతాబ్దులపాటు వెలిగింది. బుద్ధుడూ, మహావీరుడూకూడా అజాతశత్రు కాలా రంభంలోనే పరమపదించారు.\nమహావీరుడి తండ్రి పేరు సిద్ధార్థుడు, తల్లి పేరు త్రిశల. వీరిద్దరూ వైశాలీ, మగధల రాజవంశీయులు. మహావీరుడు యశోద అనే ఆమెను పెళ్ళాడి, కొంత కాలం పవిత్రమైన గృహస్థాశ్రమం గడిపి, 30 వ ఏట సన్యసించాడు. పన్నెండేళ్ళు తపస్సు చేశాడు. చివరకు \" కేవల జ్ఞానం” సంపాదించాడు. ఈయనకు జినుడనే పేరు కూడా వుండేది. అందుకే ఆయన మతం అవలంబించిన వారికి జైనులనే పేరు వచ్చింది. ఈయన 30 ఏళ్ళపాటు తన మతాన్ని దేశ దేశాల ప్రచారం చేసి, దక్షిణ బీహారులో పావా అనే చోట తన 72 వ ఏట నిర్వాణం పొందాడు. ఈయన నిర్వాణం బుద్ధ నిర్వాణానికి ముందే జరిగిందట. బుద్ధుడి కథ మనకు తెలిసినదే.\nఅజాతశత్రువు కొడుకు ఉదాయి. అతని తరవాత అనురుద్ధుడూ, ముండుడూ, నాగ దాసకుడు అనే వారు వరసగా రాజ్యం చేశారు. వీరంతా పితృహంతకులే. నాగ దాసకుడనే వాణ్ణి పౌరులు వెళ్ళగొట్టి శిశు నాగుడనే మంత్రిని రాజుగా చేశారట.\nశిశునాగుడి తరవాత రాజైన కాలాశోకుడు (లేక కాకపర్ణి) అనే వాడు పాటలీపుత్రాన్ని తన శాశ్వత రాజధానిగా చేసుకున్నాడు. ఇతని పరిపాలన సాగిన 10 వ ఏట బుద్ధ పరినిర్వాణం జరిగి నూరేళ్ళు నిండాయి.\nఇతను హత్య చేయబడ్డాడు. ఇతనికి పిల్ల లున్నప్పటికి వారికి రాజ్యం దక్కలేదు. మగధ సింహాసనం శైశునాగుల నుంచి నందవంశానికి సంక్రమించింది.\nమొదటి నందు డెవరో స్పష్టంగా తెలి యదు. ఇతను శైశునాగులకు శూద్ర స్త్రీ వల్ల జన్మించాడని కొందరూ, ఒక వేశ్యకు మంగలి-వల్ల జన్మించాడని కొందరూ చెబు తారు. నందుడు అనేకమంది క్షత్రియులను సంహరించి తన సామ్రాజ్యాన్ని దృఢంగా స్థాపించుకున్నా డనటానికి చాలా ఆధారా లున్నాయి. అలెగ్జాండరు కాలం నాటికి బియాస్ నది అవతల ఉండే ప్రజలందరూ ఒకే సామ్రాజ్యానికి చెందినవారనీ, \"దానికి రాజధాని పాటలీపుత్రమనీ గ్రీకులు రాశారు. ఈ నందుడికే మహాపద్మ నందుడనీ, మహా పద్మపతి నందుడనీ పేరుండేది. ఈ పేర్లు ఇతనికి గల అంతులేని సేనలను సూచి స్తాయి. బౌద్ధమత గ్రంథాలలో ఇతనికి ఉగ్రసేనుడనే పేరు కూడా కనిపిస్తుంది. నందవంశం వారు తొమ్మిది మంది మాత్రమే మగధ రాజ్యాన్ని పరిపాలించారు. వీరిలో ఎనిమిది మంది మొదటి నందుడి కుమా రులు. వీరందరూ వరసగా ఒకరి తరవాత ఒకరు రాజ్యం చేశారు. వీరిలో ఆఖరి వాడైన ధననందుడు ప్రజాకంటకుడు. అపారమైన ధనాన్ని పోగుచెయ్యటం కోసం ప్రజలను పన్నుల భారంతో పీడించాడు. ప్రజలు ఇతణ్ణి ద్వేషించి, రోశారు.\nఅందుకే సందవంశం అంతరింప జేసి చంద్రగుప్తుడనే వాడు ప్రజానాయకుడైనాడు. చంద్రగుప్తుడితో మగధ సామ్రాజ్యానికి మౌర్యులు చక్రవర్తులయారు.\nనందులను తుదముట్టించి మగధ సింహాసనాన్ని చంద్రగుప్తుడి వశం చెయ్య టానికి కౌటిల్యుడు (లేక చాణక్యుడు) అనే ఒక బ్రాహ్మణుడు తోడ్పడ్డాడు. ఈ బ్రాహ్మ ణుడు తక్షశిల.",
            "book_page_end": 4
        },
        {
            "title": "పార్వతీకళ్యాణము",
            "book_page_start": 5,
            "pdf_page_start": 23,
            "pdf_page_end": 26,
            "author": "ఉత్పల సత్యనారాయణాచార్య",
            "genre": "పురాణం",
            "moral": "దైవ నిర్ణయాలు, తల్లిదండ్రుల ప్రేమ",
            "keywords": [
                "పార్వతి",
                "శివుడు",
                "హిమవంతుడు",
                "నారదముని",
                "సతీదేవి"
            ],
            "characters": [
                "పార్వతి (ఉమ, హైమవతి)",
                "హిమవంతుడు (అద్రిరాజు)",
                "మేనక",
                "మైనాకుడు",
                "శివుడు",
                "నారదముని",
                "సతీదేవి"
            ],
            "locations": [
                "హిమాలయం (అద్రి)",
                "గంగాతటం",
                "ఊర్ధ్వ లోకం"
            ],
            "content": "ప్రథమాశ్వాసము\nఉత్తరమున మహోన్నతంబయి\nఒప్పుచున్న హిమాలయం బదె,\nపూర్వ పశ్చిమ దిశల నంటుచు\nభువి కొకా నొక కొలత బద్దగ!\nగగన గంగాఝరులు ఆ గిరి\nకంఠమున వ్రేలాడుచుండును,\nమేఘపంక్తుల దాటి శిఖరము\nమింటి చుక్కల నంటుచుండును!\nఓషధులకును, రత్నములకును\nఉనికి పట్టది ఎంచి చూడగ ;\nవెలయు నా గిరి భరతభూమికి\nవెల్లవేసిన కోట గోడగ !\nతనను పోలిన కొండ లెవ్వియు\nధరణి లేవని విఱ్ఱ వీగుచు,\nనవ్వుకొనుచున్నట్టు లా గిరి\nనివ్వటిలు పెనుమంచు కాంతుల!\nఆట భగీరథు డభ్రగంగను\nఅవని దింపగ తపము చేసెను,\nఅచట మానస సరసియందున\nశచికి ఇంద్రుడు ఈత నేర్పెను.\nసిద్ధ సాధ్యులు ఆ హిమాలయ\nశిఖరమందు వసించుచుందురు,\nసంజ వేళల దేవకన్యలు\nజంటలై విహరించుచుందురు.\nఏన్గు లచ్చట దేవదారువు\nవృక్షములతో గ్రుద్దులాడును ;\nకొండరాళ్ళకు రుద్దుకొని పో\nగొట్టుకొను చెక్కిళ్ళ దురదలు.\nఅచట కిన్నర పాటగాండ్రకు\nఅద్రిరాజు వెదుళ్ళ మాటున\nవేడ్క తాళము వేయునో యన\nవెదురుపొద లింపాదవ మ్రోగును!\nఉత్పల సత్యనారాయణాచార్య\nఅచటనుండిన చమరి మృగములు\nఅట్టు నిటు నాడించు తోకలు,\nఅద్రిరాజున కవ్వి చామర\nమార్చునట్టులు తోచుచుండును !\nఆ హిమాలయమున కెల్ల\nఅధినాథుడు హిమవంతుడు,\nవివిధౌషధరత్నంబులు\nవెలసియున్న ధనవంతుడు.\nఅతడు పరిణయమాడె మేనక\nయనెడు ఒప్పులకుప్ప నొకతెను,\nవారలకు మైనాకు డనియెడు\nపేరి కొమరుం డొకడు కలిగెను.\nదక్షయజ్ఞమునందు పూర్వము\nదగ్ధమైన సతీమతల్లిక\nమేనకా హిమవంతులకు జ\nన్మించె వారల పుణ్య ఫలముగ!\nఆమె పుట్టిన యపుడు వీచెను\nహాయి గూర్చెడి కమ్మగాడ్పులు,\nదివిని మ్రోగెను తూర్యరవములు,\nభువిని కురిసెను పూల జల్లులు.\nఉమ యటంచును తల్లిదండ్రులు\nతమ కుమార్తెకు పేరు పెట్టిరి,\nపార్వతీ! అని హైమవతి! అని\nపదుగు రామెను పిలువసాగిరి.\nనిమిషమైనను నేల దింపక\nనిరతమును అల్లారుముద్దుగ\nతల్లిదండ్రులు ఉమను పెంచిరి,\nదాది రొమ్మున, దూది పాన్పున.\nచిన్నతనమున నుండి పార్వతి\nశివునిపైననె మనసు నిల్పను,\nఆట పాటల నతని గొల్చుచు\nఅఖిల కళలం దారితేజెను.\nచెలులతో గంగాతటంబున\nచేరి గుజ్జనగూళ్ళ నాడును,\nభవనమున రత్నాల వీణెను\nపట్టి ఈశ్వరనుతులు పాడును.\nలేత తీగకు మవ్వ మెక్కిన\nరీతి యౌవన మబ్బె నామెకు,\nపువ్వునకు నెత్తావి పోలిక,\nబొమ్మకును నునుమెఱుగు పోలిక.\nహంస లామెకు నడలు నేరిపి,\nఆమె అందెల రవళులెల్లను\nతాము నేర్చుచునున్నవో యన\nఆమె పదపద్మాల గొల్చును !\nఆమె యెఱ్ఱని పెదవిపై దర\nహాస మెప్పుడు ఒప్పుచుండును,\nచిగురుటాకున కల్వ పూవుగ\nపగడమందున మౌక్తికమ్ముగ. .\nరంగుకుంచెను దిద్దితీర్చిన\nరమ్య చిత్రమువోలె పార్వతి..\nప్రొద్దు పొడుపున ఆరవిచ్చిన\nపువ్వువలె విలసిల్లె వయసున.\nయుక్తవయసు వచ్చినట్టి\nఉమను చూచి హిమవంతుడు\nతగిన వరుడు ఎవడా యని\nతలపోయగ సాగినాడు.\nఒక దినమున నారదముని\nఊర్ధ్వ లోకమందు నుండి\nహిమవంతుని మందిరమున\nకేతెంచెను సంతసమున.\nనారదముని నాదరముగ\nగౌరవించి హిమవంతుడు\nఅర్ఘ్యపాద్యముల నొసంగి\nఅర్చన గావించినాడు.\nతన కూతును మ్రొక్కజేసి\nమునితో ననె హిమవంతుడు :\n\" దేవమునీ ! తమ కించుక\nతెలియరాని దొకటి లేదు-\nనా నుత యగు ఈ కన్యకు\nనాథు డెవడు కానుండెనొ?\nదేవమునీ! ఎఱిగింపుము,\nదీనుని నను కరుణింపుము.”\nఅని నంతట నారదముని\nఆమె చేయి పరికించెను,\nఅబ్బురపడి ఉబ్బిపోయి\nఅతని కిట్లు వచియించెను :\n\"సగభాగం బీమె మేన\nమగటిమి కలదని యెంతును,\nస్వర్గంగా నది ఈమెకు\nసవతియనుచు భావింతును.\nఏన్గు మొగము కొడు కొక్కడు\nఈమెకు జన్మింపగలడు,\nఆఱుమొగములు గల కొమరుడు\nఅటు పిమ్మట పుట్టగలడు.\nఅష్టైశ్వర్యము లుండిన\nయట్టివాని వరియించును,\nఅత్త మామ లేని యింట\nహాయిమీఱ సుఖియించును.\nఅఖిల విభవ మొప్ప నీమె\nఅన్నపూర్ణ యట్లున్నది!\nపదునాలుగు భువనంబులు\nపాలించెడు నట్లున్నది !\nఅవు నవు నిక నీ కూతురు\nశివునికి అర్ధాంగి యగును!\nధన్యుడవో అద్రిరాజ !\nదక్షుని మించిన వాడవు!”\nఅని నారదముని వీణెను\nగొని మ్రోగించుచు నేగెను;\nచెలికత్తెల మొత్తము కిల\nకిలమని ఉమకడ మూగెను. - (సశేషం)",
            "book_page_end": 8
        },
        {
            "title": "రాకాసిలోయ - 7",
            "book_page_start": 9,
            "pdf_page_start": 27,
            "pdf_page_end": 34,
            "author": "దాసరి సుబ్రహ్మణ్యం",
            "genre": "ఫాంటసీ/సాహసం",
            "moral": "గురువు పట్ల విధేయత, ఆపద నుండి పారిపోవటం మంచిది.",
            "keywords": [
                "రాకాసి లోయ",
                "మాంత్రికుడు",
                "కాలభైరవుడు",
                "హెూమం",
                "రహస్యం"
            ],
            "characters": [
                "బ్రహ్మదండి మాంత్రికుడు",
                "కేశవుడు",
                "జయమల్లు",
                "రాజగురువు",
                "రాజు",
                "సేనానాయకుడు",
                "సైనికులు"
            ],
            "locations": [
                "రాకాసి లోయ",
                "గుహ",
                "బ్రహ్మపురం",
                "వింధ్యారణ్యాలు"
            ],
            "content": "[ బ్రహ్మదండి మాంత్రికుడు కాలభైరవుడి ముందు హెూమం చేయసాగాడు. ఈ లోపల బ్రహ్మపురరాజుగారి అంగరక్షకుడు ఇద్దరు సైనికులతో కొండ దగ్గిరకు వచ్చాడు. అక్కడ వాళ్ళకు కేశవుడి తండ్రి అయిన ముసలివాడు కనిపించాడు. సైనికులు అతణ్ణి కొండ మీదికి దారితీయమన్నారు. వాడు కొండ ఎక్కటం ప్రారంభించాడు. తరవాత — ]\nఎత్తుగా వున్న ఒక చోట, రాళ్లచాటుగా నిలబడి కొండ కిందికి చూస్తున్న జయ మల్లుకు నలుగురు మనుషులు కొండ ఎక్కటం కనిపించింది. గుహలో బ్రహ్మ దండి మాంత్రికుడు, కాలభైరవుడి ముందు ముగ్గులు వేసి, వాటి మధ్య కేశవుట్టి కూచో పెట్టి హెూమం చేస్తూ మంత్రాలు పఠిస్తు న్నాడు. కేశవుణ్ణి కాలభైరవుడు ఆవేశించ బోతున్నాడనీ, ఆ స్థితిలో అతణ్ణి చూడటం ప్రమాదం అని చెప్పి, అతడు జయమల్లును గుహ నుంచి బయిటికి పంపేశాడు. కాని, జయమల్లు వీలు దొరికినప్పుడల్లా గుహ దగ్గిరకు వెళ్ళి లోపల జరుగుతున్న తతంగం అంతా చాటుగా వుండి చూస్తూనేవున్నాడు. జయమల్లు తెలుసు కోవాలనుకుంటున్న దేమిటంటే; కాలభైరవుడు ఆవేశించినప్పుడు కేశవుడు ఏమి చెపుతాడన్నది. రాకాసి లోయకు వెళ్ళే మార్గం, అక్కడున్న ధన రాసులో మరేవో వున్న చోటూ, మాంత్రికుడు తెలుసుకోవాలని చూస్తున్న సంగతి అతడికి\nలోగడే తెలుసు. ఒకసారి, ఆ రహస్యం తెలుసుకున్న తరవాత మాంత్రికుడు, కేశ వుణ్ణి చంపేస్తాడన్న అనుమానంకూడా జయమల్లుకు వుంది. కనక, తాను రాకాసి లోయకు వెళ్ళే మార్గం ఏదో వినాలి. కాల భైరవుడు ఆవేశించినప్పుడు కేశవుడు చెప్పే మాటలు, వాడు పదిలిపోయిం తరువాత, అతడికి జ్ఞాపకం వుండే అవకాశంలేదు. కనక తనే విని జ్ఞాపకం వుంచుకోవాలి.\nజయమల్లు యిలా ఆలోచిస్తూ, కొండ దిగువకు చూసేసరికి, కొండ ఎక్కుతున్న నలుగురిలో నుంచి ఒకడు వెనుదిరిగి, వేగంగా అడవిలోకి పరిగెత్తి పోతున్నాడు. తతిమ్మా ముగ్గురూ శిలా ప్రతిమల్లా కదలా మెదలక నిలబడి, కొండ పైకి చూస్తున్నారు.\nఆ ముగ్గుర్నీ అంత ఆశ్చర్య పరిచిన సంగతేమిటా అని జయమల్లు వెనుదిరిగి చూశాడు. గుహలో నుంచి నల్లని పొగ బయటికి వచ్చి, తాటిచెట్టు ప్రమాణాన ఆకాశంలోకి లేచింది. కొండ ఎక్కుతున్న ముగ్గుర్నీ, ఆశ్చర్య పరిచిన దృశ్యం అదేనని జయమల్లు గ్రహించాడు. ఇప్పుడు తనేం చేయాలి? బ్రహ్మదండి మాంత్రికుడితో, చెప్పాలా? చెపితే...చెప్పక పోతే......\nఈలోపల రాజుగారి అంగరక్షకుడు కొండ దగ్గిర నుంచి పంపిన సైనికుడు బ్రహ్మపురం కేసి వాయువేగ మనోవేగాలతో పరుగెత్తుతున్నాడు. వాడికి అదృష్టం కొద్దీ దారిలో, గుర్రాన్నెక్కి పోతున్న ఒక శత వృద్ధు కనిపించాడు. ఇదే అదననుకుంటూ సైనికుడు కత్తి దూసి, ఆ వృద్ధుణ్ణి భయ పెట్టి గుర్రం మీంచి కిందికి లాగి, దాన్నెక్కి నగరం కేసి దౌడు తీశాడు.\nకోట ముఖద్వారం దాటి ఆవరణలోకి అడుగు పెడుతూనే, సైనికుడు, \"మహా రాజా, మహారాజా!\" అంటూ కేకలు పెట్టాడు. ఆ కేకలు వింటూనే కొత్తగా నియమితుడైన సేనానాయకుడు భవనంలో\nనుంచి బయిటికి వచ్చి, \"ఏయ్, నోరు ముయ్! ఏకంగా మహారాజుగారినే కేకలు పెట్టి పిలుస్తున్నావే, నీకేమన్నా మతి పోయిందా? ఏమిటి సంగతి?\" అని గద్దించి అడిగాడు.\nసైనికుడు దానితో అదురుకుని, \"సేనాని, రాజుగారి అంగరక్షకుడు నన్ను పంపాడు. కొండమీద వున్న ఒక గుహలో నుంచి నల్లని పొగ బయలుదేరి ఆకాశం ఎత్తు లేస్తున్నది. గుహలో మాంత్రికు డొకడున్నాడనీ, వాడే లోగడ సేనానాయకుణ్ణి చంపాడనీ, ఒక ముసలివాడు చెప్పాడు. ఆ వార్త రాజుగారికి చెప్పి, మరికొందరు సైనికుల్ని వెంటపెట్టుకు రావలసిందిగా అంగరక్షకుడు నన్ను పంపాడు,” అన్నాడు.\n\"అది చెప్పవలసిన తీరు! ఒక్క గుక్కలో అన్ని వివరాలూ చెప్పేశావ్. ఇక నోరు మూసుకుని నా వెంట రా,” అంటూ సేనానాయకుడు, సైనికుణ్ణి వెంటపెట్టుకుని రాజుగారి దగ్గిరకు వెళ్ళాడు.\nరాజు గారూ, రాజగురువూ సేనానాయ కుడు చెప్పినదంతా విని, సైనికుణ్ణి, \"ఆ ముసలివాడెవరు?” అని ప్రశ్నించారు.\n\"వాడు మాకు ఆడివిలో కనిపించాడు. తను అడివిలో కందమూలాలూ, ఆకల ములూ తిని బతుకుతుంటానని చెప్పాడు.\" అన్నాడు సైనికుడు.\n\" గుహలో నుంచి పొగరావటానికి కారణం మాంత్రికుడే ఎందుకై వుండాలి? శత్రుసైనికు లెందుక్కాగూడదు?\" అని ప్రశ్నించాడు రాజగురువు.\n\" కాదని ఆ ముసలాడే చెప్పాడు. తను అడవిలో ఆ మాంత్రికుణ్ణి చాలాసార్లు చూశాడట. వాడుండే గుహకూడా తనకు తెలుసునన్నాడు,” అన్నాడు సైనికుడు.\n\"వింత జంతువును గురించి ఆ ముస లాడి కేమైనా తెలుసా?” అని రాజుగారు ప్రశ్నవేశాడు.\n\"ఆ వింతజంతువు ఆ మాంత్రికుడి సృష్టేనని ముసలాడి నమ్మకం. తను మాత్రం ఆ జంతువును చూడలేదన్నాడు, మహారాజా,” అన్నాడు సైనికుడు.\n\"గురుపర్యా, ఏమిటీ కర్తవ్యం?” అన్నాడు రాజుగారు.\nరాజగురువు ఓ క్షణకాలం ఆలోచించి, \"ఆ కొండ మీది గుహలో ఎవడో మాంత్రికు డున్నాడనేందుకు సందేహం లేదు. శత్రు సైనికులైతే అంత తెలివి తక్కువగా గుహలో నుంచి పొగ బయట పడనివ్వరు. అలా జరిగితే వాళ్ళ రహస్యం మనకు తెలిసి పోతుందిగదా. కనుక, అంత తెలివితక్కువ శత్రువులుండరు. ఇప్పుడు నా అనుమానం ఏమిటంటే, ఆ మాంత్రికుడు ఏదో పెద్ద ఎత్తున గుహలో హెూమం చేస్తున్నాడని. లేకపోతే అంత పొగ ఒక్కసారిగా బయట పడేందుకు వీలులేదు. వాణ్ణి మనం ప్రాణాలతో పట్టుకోవాలి,” అన్నాడు.\n\"వాడు దుష్ట మాంత్రికుడుగదా. మనం రహస్యంగా వెళ్ళి వాణ్ణి పట్టుకోగలమా?” అన్నాడు రాజుగారు నిస్పృహ కనబరుస్తూ. .\n\"అదంతా నాకు వదలండి. నేను మంత్ర శాస్త్రం తెలిసిన వాడినైనా, ఇంత వరకూ దాన్ని ఉపయోగంలో పెట్టలేదు. ఆ దుష్టుడి మంత్రశ క్తిని హరించి, వాణ్ణి ఎలా చేజిక్కించుకోవాలో నాకు తెలుసు,” అంటూ రాజగురువు, సేనానాయకుడి కేసి తిరిగి, \" సేనానీ, మెరికల వంటి వాళ్ళను ఓ పదిమంది సైనికుల్ని ఏరి వెంటనే బయలుదేరేందుకు సిద్ధం చేయి,” అన్నాడు.\nపది నిమిషాలు గడిచి గడవక ముందే రాజగురువూ, సేనానాయకుడూ, సైనికులూ గుర్రాలెక్కి, నగరం వదిలి అడవి మార్గాస కొండ దగ్గిరకు బయలుదేరారు. అంగరక్ష కుడు పంపిన సైనికుడు దారి తీస్తున్నాడు.\nగుహ ముందు కావలివున్న జయమల్లు కొండను సమీపిస్తున్న రాజగురువునూ, ఇతర\nసైనికులనూ చూశాడు. ఇంతకు ముందు అడివికి అడ్డం పడి పరిగెత్తిపోయిన సైని కుడు, వీళ్ళందర్నీ వెంటపెట్టుకు వస్తున్నా డని అతడికి అర్థం అయింది. గుహలో నుంచి బయిటికి వెలుపడుతున్న పొగ మాంత్రికుణ్ణి పట్టించింది. వాడు రాకాసి లోయలో వున్న వేటికోసమో చేసే ప్రయ త్నంలో మైమరిచి, తన గొంతుకు వురి తాడు పడనున్న సంగతే గుర్తించటంలేదు!\nజయమల్లు చప్పున వెనుదిరిగి గుహ దగ్గిరకు వెళ్లాడు. లోపల కంచులా మోగు తున్న బ్రహ్మదండి మాంత్రికుడి గొంతు చప్పున ఆగిపోయింది. ఆ వెంటనే కేశవుడి గొంతు వినిపించింది. అతడు చెపు తున్నాడు: \"వింధ్యారణ్యాల కవతల ఒక గొప్ప కొండలోయ వున్నది. అదే రాకాసి లోయ. ఆ లోయలో ఒకచోట ఎత్తయిన ఒక రావిచెట్టు. దాని కింద ఒక పాము పుట్ట......” బ్రహ్మదండి మాంత్రికుడు ఎక్కడలేని ఆనందంతో పెద్దగా నవ్వుతూ, \"ఊఁ కాలభైరవా, చెప్పు, త్వరగా చెప్పు,” అంటూ కేశవుడి భుజంమీద మంత్ర దండంతో గట్టిగా చరిచాడు.\n\" ఎండి మోడుగా వున్న చెట్టు వెన్నెల రాత్రి ఫల పుష్పాలతో నిండిపోతుంది. పులి రాజును చంపి, చర్మం వలిచి, దాన్ని...\" కేశవుడు మాట మధ్యలోనే ఆగి, చేత్తో గొంతు గట్టిగా పట్టుకుని వణికిపోతూ వెనక్కూ ముందుకూ ఊగసాగాడు.\nకేశవుడి వాలకం చూస్తూనే, బ్రహ్మదండి మాంత్రికుడు గుహ దద్దరిల్లేలా, \"ఆఁ ఎవడు వాడూ? నా మీదే మంత్ర ప్రయోగం చేశాడా? కాలభైరవుడి నోరు కట్టుబడేలా చేశాడా?” అంటూ హుంకరించాడు. జయ మల్లు ఒక్క గంతులో గుహ ముందు నుంచి పరిగెత్తి కొండ దిగువకేసి చూశాడు. గుర్రాల మీద వచ్చిన వాళ్ళల్లో నుంచి, ఒకరు కిందికి దిగి, కమండలంలో నుంచి\nనీళ్ళు తీసుకుని, కొండ రాళ్ళ మీద చల్లు తూండటం అతడికి కనిపించింది. అతడు రాజగురవు !\nబ్రహ్మదండిమాంత్రికుడితో పాటు, తనూ, కేశవుడుకూడా రాజభటులకు చిక్కి పోతామని జయమల్లు భయపడ్డాడు.\n\" గురురాయా, గురురాయా!\" అంటూ జయమల్లు గుహలోకి పరిగెత్తి, \"బ్రహ్మపుర సైనికులు కొండ ఎక్కి వస్తున్నారు,” అన్నాడు మాంత్రికుడితో.\nమాంత్రికుడు పళ్ళు పటపట కొరికి, \"వాళ్ళు సైనికులయితే మనకేం భయంరా, శిష్యా. వాళ్ళవెంట తుచ్ఛ మాంత్రికుడెవడో ఒకడున్నాడు. వాడు మన ఉపాసకుల ఊడలమర్రి నోరు కట్టేశాడు. సరే, ఆ తుచ్ఛుణ్ణి కాలభైరవుడికి బలిపెట్టక మానసు,” అన్నాడు.\n\"ఆ తుచ్ఛమాంత్రికుడు నోరు కట్టేసే లోపల మనకు కావలసిన సంగతులన్నీ, కాలభైరవుడు చెప్పేశాడా, గురురాయా?\" అని అడిగాడు జయమల్లు.\nహఠాత్తుగా బ్రహ్మదండి మాంత్రికుడి కనుబొమలు ముడివడినై. అతడు అను మానంగా జయమల్లుకేసి చూస్తూ, \"నీవేమైనా చాటున దాగివుండి, గుహలో జరుగుతున్నదంతా చూశావా ఏరా, శిష్యా?” అని అడిగాడు.\n\"అదేమిటి గురురాయా! నన్ను బయట కావిలి వుండమన్నారు గదా? మీ ఆజ్ఞ పాలించ బట్టే, నేనా బ్రహ్మపుర సైనికుల్ని చూడటం తటస్థించింది. గుహలో జరుగు తున్నదేమిటో చూస్తూ కూచుంటే, కొండను సమీపిస్తున్న శత్రువుల నెలా చూడగలిగే వాడిని?\" అన్నాడు జయమల్లు అమాయికంగా.\nఅప్పటివరకూ మైకంలో వున్న వాడిలా అటూ యిటూ వూగుతున్న కేశవుడు, చప్పున లేచి నిలబడి, చుట్టూ కలయచూస్తూ,\n\"నే నెక్కడున్నాను? నే నెవణ్ణి?\" అంటూ కేకలు ప్రారంభించాడు.\nమాంత్రికుడు అతణ్ణి సమీపించి భుజం పట్టుకుని కుదుపుతూ, \"నువ్వు కేశవుడివి. మహామాంత్రికుడైన బ్రహ్మదండి గుహలో వున్నావు. తెలిసిందా? ఆడుగో చూడు, ఉపాసకుల ఊడలమర్రి, ఉన్మత్త భైరవుడు!\" అన్నాడు ఆవేశంతో.\nకేశవుడు కాలభైరవుడి విగ్రహం కేసి చూసి, \" కాలభైరవుడి కళ్ళల్లో వెలుగు కొంచెం తగ్గినట్టుందేం?” అన్నాడు.\nజయమల్లు ఏదో చెప్పబోయేంతలో మాంత్రికుడు అతణ్ణి వారించి, \"మరేం లేదు, కేశవా. నేను అజాగ్రత్తగా;\" వున్న సమయంలో, ఒక తుచ్ఛ మాంత్రికుడు, నా మీద దొంగదెబ్బ తీశాడు. నువ్వేమీ భయపడకు. వాణ్ణి కొద్ది క్షణాలలో కాల భైరవుడికి బలిపశువును చేస్తాను,\" అంటూ హుంకరించాడు.\n\" గురురాయా, మనం యిక్కడ కాల యాపన చేసేందుకు లేదు. ఎటైనా పారిపోదాం, మార్గం చూపండి,\" అన్నాడు జయమల్లు.\n\"పారిపోవటమా? ఈ మహామాంత్రి కుడు బ్రహ్మదండి, శత్రువులకు భయపడి పారిపోవటమా? ఎంత మాటన్నావు, శిష్యా! కాలభైరవుడే నాకు రక్ష! ఇక్కణ్ణించే, నా మీద దొంగ దెబ్బ తీసిన నీచుణ్ణి హత మారుస్తాను. వాడి పాఠం వాడికే ఒప్ప చెపుతాను. మీ యిద్దరు మాత్రం ఎక్కడి కైనా దూరంగాపోయి దాక్కోండి,” అంటూ బ్రహ్మదండి మాంత్రికుడు కాలభైరవుడి విగ్రహం కేసి నడిచాడు.\nకేశవుడు తన విల్లంబులు తీసుకున్నాడు. ఆ తరవాత జయమల్లూ అతడూ కలిసి, గుహ నుంచి బయిటికి వచ్చి, రాళ్ల వెనకగా నక్కుతూ, ఎనుగుల కొలను కేసి పారి పోసాగారు. - (ఇంకా వుంది)",
            "book_page_end": 16
        },
        {
            "title": "శాపంపొందిన దేవుడు",
            "book_page_start": 17,
            "pdf_page_start": 35,
            "pdf_page_end": 40,
            "author": "చందమామ బృందం",
            "genre": "బేతాళ కథ",
            "moral": "భగవంతుని నిర్ణయాలు కేవలం భక్తుల రక్షణకే కాక, లోక ధర్మాన్ని నిలబెట్టడానికి, స్వార్థపరులైన రాజుల నుంచి ప్రజలను కాపాడడానికి కూడా ఉపయోగపడతాయి.",
            "keywords": [
                "విక్రమార్కుడు",
                "బేతాళుడు",
                "పూజారి",
                "దొంగ",
                "శాపం"
            ],
            "characters": [
                "విక్రమార్కుడు",
                "బేతాళుడు",
                "పూజారి",
                "ధనికుడు",
                "దొంగ",
                "రాజు"
            ],
            "locations": [
                "శ్మశానం",
                "సముద్రతీరం",
                "దేవాలయం"
            ],
            "content": "విసుగు చెందని విక్రమార్కుడు చెట్టు వద్దకు తిరిగి వెళ్ళి, చెట్టు మీది నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానంకేసి నడవసాగాడు. అప్పుడు శవంలోని బేతాళుడు, \" ఈ రాత్రి వేళ హాయిగా హంసతూలికా తల్పంపై పడుకుని సుఖనిద్ర చెయ్యవలసిన నీవు ఈ శ్మశాన ప్రాంతంలో ఇన్ని అగచాట్లు పడుతున్నావంటే నిశ్చయంగా నీకు ఎవరో శాపం పెట్టి ఉండాలి. ఎందుచేతనంటే పుణ్యాత్ముడి శాపం భగవంతుడికి కూడా తగిలి తీరుతుంది. అందుకు దృష్టాంతంగా ఒక చిన్న కథ చెబుతాను విను,” అంటూ ఈ విధంగా చెప్పసాగాడు :\nతూర్పు సముద్రతీరపు దక్షిణపు ప్రాంతంలో సముద్రాన్ని ఆనుకుని ఒక దేవాలయం ఉండేది. దానికి ఒక బ్రహ్మ చారి యువకుడు పూజారిగా ఉండి, రాజు గారిని చిల్లిగవ్వ కూడా కోరకుండా,\nఆ దేవుడికి పూజలూ, ఉత్సవాలూ 'మొద లైనవి అన్ని జరుపుతూ ఉండేవాడు.\nఆ పూజారికి ఎవరూలేరు. ఆలయమే అతని ఇల్లు. దేవుడే తల్లీ తండ్రీనూ. ఎవరైనా గ్రామస్థులు వచ్చి నైవేద్యాలు సమర్పిస్తే వాటితో పొట్టపోసుకునే వాడు. పూజలూ అర్చనలూ జరగని సమయంలో ఆలయంలోనే తపస్సు చేసుకుంటూ, తన జీవితం యావత్తూ ఆ స్వామివారికే అంకితం చేసి అందరిచేతా మహాత్ము దనిపించు కుంటూ ఆ పూజారి జీవిస్తున్నాడు.\nపిల్లలు లేనివాళ్ళూ, కష్టాలలో ఉన్న వాళ్ళూ, కాలం కలిసిరానివారూ ఆ దేవుడికి మొక్కులు మొక్కుకునేవారు; తమ కోరికలు ఈడేరితే తమ మొక్కులు చెల్లించే వారు. దేవుడికి ఎవరైనా విలువగల కట్నాలు చెల్లించి నప్పుడు పూజారి వాటిని రాజుగారికే పంపించేవాడు.\nఆలయానికి సమీపంగా ఉండే గ్రామంలో ఒక ధనికు డుండేవాడు. ఆయనకు పిల్లలు లేరు. ఒక సారి ఆయన గుడికి వచ్చి, దేవుడికి అభిషేకం చేయించి, తనకు మగ పిల్లవాడు కలిగేలాగు అనుగ్రహించినట్టయితే స్వామివారికి బంగారు మామిడిపండు కానుకగా సమర్పించుకుంటానని మొక్కు కున్నాడు. అదృష్టవశాత్తూ ఆ ధనికుడి కోరిక ఈడేరింది. ఆయన అభిషేకం చేయించిన కొద్ది రోజులకే భార్య గర్భవతి అయి, కాల క్రమాన మగ శిశువును కన్నది. ధనికుడు కంసాలి చేత ఒక బంగారు మామిడి పండు చేయించి, అది పట్టుకుని గుడికి వచ్చాడు.\nఆ సమయానికి పూజారి దేవుడి పూజా పునస్కారాలన్నీ ముగించుకుని ధ్యాన సమాధిలో కూర్చుని ఉన్నాడు. ధనికుడు తాను తెచ్చిన బంగారు మామిడిపండును. పూజాద్రవ్యాలతో ఒక పళ్ళెంలో ఉంచి, ఆ పళ్ళాన్ని పూజారి సమీపంలో పెట్టి, \"స్వామీ, నే నిప్పుడే సముద్రంలో స్నానం\nచేసి వస్తాను. నేను రాగానే అర్చన చేతురు గాని!” అని స్నానానికి వెళ్ళాడు.\nఅయితే ధ్యానసమాధిలో ఉన్న పూజారికి ధనికుడు రావటంగాని, ఆయన అన్న మాటలు గాని తెలియనే తెలియదు. తన సమీపంలో ఉన్న పళ్ళాన్ని, అందులోని బంగారు మామిడిపండునూ అతను చూడ నైనా లేదు. ధనికుడు బంగారు మామిడి పండును పూజారి సమీపంలో ఉంచి వెళ్ళి పోయిన కొద్ది క్షణాలకే ఒక దొంగ గుడి లోకి వచ్చాడు.\nఆ దొంగకు కూడా ఆ గుడిలోని దేవుడి యందు అపారమైన భక్తి, విశ్వాసా లున్నాయి. వాడిది పెద్ద సంసారం. పన్నెండు మంది పిల్లలనూ, భార్యనూ మరే విధం గానూ పోషించలేక దొంగ వృత్తి అవలం బించాడు. సాధారణంగా దొంగలు తమ స్వశక్తి పైనే ఆధారపడతారు. ఈ దొంగ మటుకు పూర్తిగా స్వామి వారిపైనే ఆధార పడేవాడు. అందుకే వాడు దొంగ తనానికి బయలుదేరేటప్పుడల్లా గుడికి వచ్చి, దేవుడికి దణ్ణం పెట్టుకుని, తాను చేయబోయే దొంగ తనం సఫలమయేటట్టూ, తనకు ఏ ఆపదా రాకుండా ఉండేటట్టూ చూడమని మొక్కుకునేవాడు. వాడి కోరిక నెరవేరుతూనే ఉండేది. అంతా ఆ దేవుడి చలవేనని వాడు అనుకుంటూ ఉండేవాడు.\nఈ నాడు ఆ దొంగ స్వామివారికి దణ్ణం పెట్టుకు పోదామని వచ్చాడు. ఎందుకంటే, వాడి పిల్లలు తిండికి మాడుతున్నారు; ఆ రాత్రి వాడు దొంగతనానికి బయలుదేర నిశ్చయించి, స్వామివారికి మొక్కుకు పోదామని వచ్చాడు.\nదొంగ గుడిలోకి అడుగు పెట్టగానే వాడికి పళ్ళెంలో బంగారు మామిడిపండు కని పించింది, ధ్యాన సమాధిలో ఉన్న పూజారి కనిపించాడు. వాడు దేవుడికి దణ్ణం పెట్టుకుని, \"స్వామి, పిల్లలు తిండికి మాడు\nతున్నారు. విధిలేక ఈ రాత్రికి దొంగతనానికి బయలుదేరదా మనుకున్నాను. నీ దయ వల్ల ఈ బంగారు మామిడిపండు దొరికింది. దీనితో నేనూ, నా కుటుంబమూ చాలా కాలం హాయిగా బతుకుతాం. ఇప్పట్లో మళ్ళీ దొంగ తనానికి బయలుదేరే పనికూడా ఉండదు,\" అని దేవుడికి చెప్పుకుని, బంగారు మామిడి పండు తీసుకుని తన దారిన వెళ్ళిపోయాడు.\nధనికుడు ఈ లోపుగా స్నానం చేసి, ఆలయానికి తిరిగి వచ్చాడు. గుడిలోకి అడుగు పెడుతూనే పళ్ళెంలో బంగారు మామిడిపండు లేకపోవటం చూసి, \" బంగారు పండేదయ్యా, పూజారీ? తీసి దాచిపెట్టావా?” అన్నాడు ఆయన. అంతకు పూర్వమే కళ్లు తెరిచిన పూజారి, \"మామిడి పండేమిటి? నేను దాచలేదే? ” అన్నాడు.\n\"నీతో చెప్పి బంగారు మామిడిపండు పళ్ళెంలో ఉంచి, స్నానం చేసి రావటారికి వెళ్ళాను. ఇప్పుడు చూస్తే లేదు. దాన్ని ఏం చేశావు?\" అని ధనికుడు గట్టిగా అడిగాడు.\n“నాకేమీ తెలియదు,” అన్నాడు పూజారి. ధనికుడికి మండిపోయింది.\n\" అది స్వామివారికి నేను మొక్కుకున్న బంగారు మామిడిపండు! నీ విక్కడ ఉండేది. దేనికి ? స్వామివారి సొత్తు అపహరించ టానికా?” అన్నాడు ధనికుడు.\n\" అయ్యా, నాకు స్వామివారి సొత్తుతో ఏం పని? స్వామి అర్చనతోనే నా జీవితం సుఖంగా వెళ్లి పోతున్నది. స్వామివారి ప్రసా దంతో నా పొట్ట నిండుతున్నది. బంగారం అపహరించి నేనేం చేసుకుంటాను?” అన్నాడు పూజారి.\n\" దొంగలంతా ఇలాగే మాట్లాడతారు. నువు చెప్పుకునే దేదో రాజుగారికే చెప్పుకో. నే నిప్పుడే వెళ్ళి నీ మీద ఫిర్యాదు చేస్తు న్నాను,” అంటూ ధనికుడు వెళ్ళి పోయి, పూజారి బంగారు మామిడిపండును\nకాజేశాడని రాజు గారి దగ్గిర ఫిర్యాదు చేశాడు. రాజుగారు పూజారిని విచారణ చేశాడు. ధనికుడు అబద్ధమాడి పూజారికి దొంగతనం కట్ట వలసిన అవసరం లేదు. ఆయనకు మగ బిడ్డ కలిగిన మాటా నిజమే, ఆయన స్వామివారికి అర్పించటానికి బంగారు మామిడి పండు చేయించిన మాటా నిజమే.\nబంగారు మామిడి పండు పోయిన సమ యంలో గుడిలో పూజారి ఒక్కడే ఉన్నాడు. అతను పేదవాడు. బంగారం కోసం ఆశపడి దొంగతనం చేస్తే చెయ్యవచ్చు. ఇలా ఎన్ని దొంగతనాలు చేసి, రాజుగారికి చెందవలసిన కానుకలు తానే కాజేశాడో!\nఈ విధంగా అనుకుని రాజుగారు పూజారికి కొరడా దెబ్బల శిక్ష విధించాడు. రాజభటులు తనను కొరడాలతో కొడుతూ ఉంటే పూజారికి మండిపోయింది — రాజు మీదా, ధనికుడిమీదా కాదు, తాను ఇంత కాలమూ భక్తితో ఆరాధించిన దేవుడి మీద.\n\"దొంగతనం జరిగినప్పుడు నేను తప్ప ఎవరూ లేరంటున్నారు. మరి నీవేమై పోయావు? నిజం ఏమిటో నీ వెందుకు చెప్పవు ? ఇంత కాలంగా నీకు అర్చనలూ, అభిషేకాలూ చేయించి నందుకు నా కిదా ప్రతిఫలం ? నన్ను కాపాడలేని వాడివి, నీ కొక ఆలయం కూడా దేనికి ? నీవూ నీ ఆలయమూ సముద్రంలో కలిసి పోరాదూ?” అని ఆక్రోశించాడు పూజారి.\nపూజారి ఈ మాటలు అంటూ ఉండగానే సముద్రం మీది నుంచి ప్రళయకాలపు మారుతం లేచి వచ్చింది. భూమి కంపిం చింది. ఉప్పెన తరంగాలు వచ్చి తీరం మీద విరుచుకు పడ్డాయి.\nఈ ఆర్భాటమంతా అణిగి పోయాక చూస్తే సముద్రతీరాన గుడి లేదు. సము ద్రంలో కలిసిపోయింది.\nదేవుణ్ణి శపించిన ఆ పూజారికి రాజుగారు క్షమాపణ చెప్పుకున్నాడు.\nబేతాళు డీ కథ చెప్పి, \" రాజా, దేవు డింత తెలివి తక్కువ పని ఎందుకు చేశాడు? ఆ దేవుడు మహిమ గలవాడు గనకనే ఆయన భక్తుడికి శపించే శక్తి వచ్చిం దనుకో వాలి గద, అంత మహిమ గలవాడు తన భక్తుణ్ణి తప్పించలేక పోయాడా? అలా చేయకపోగా భక్తుడి శాపానికి గురి అయి తనకు ఆలయం కూడా మిగలకుండా ఎందుకు చేసుకున్నాడు ? ? ఈ ప్రశ్నకు సమాధానం తెలిసి కూడా చెప్పక పోయావో నీ తల పగిలి పోతుంది,” అన్నాడు. .\nదానికి విక్రమార్కుడు, \"అన్ని ఆలో చించే దేవుడు సరి అయిన మార్గం అవలం బించాడు. అది తెలివి తక్కువ పనీ కాదు. మొదటి సంగతి, దేవుడు పూజారిని రక్షించా లంటే దొంగను బయటపెట్టాలి. ఇద్దరూ తనను నమ్ముకున్న భక్తులే. పూజారి ఒంటరి గాడు, దొంగకు ఆపద వస్తే పదముగ్గురు ప్రాణులు కష్టాలపాలవుతారు. రెండో సంగతి, పూజారికి తాను సాక్ష్యం చెప్పితే అది ఏదో ఇంద్రజాల మనుకుంటారు ప్రజలు. పూజారి చేత తాను శాపం పొందితే అతని మహత్తు లోకానికి మరింత స్పష్టంగా తెలిసివస్తుంది. మూడో సంగతి, దేవుడికి ఈ ఆలయం ప్రతిబంధక మయింది. తన భక్తులంతా ఒక రకం వాళ్ళు కారు. వారిలో దొంగలున్నారు, దరిద్రు లున్నారు, ధనికులున్నారు. ఒకరి స్వార్ధం ఒకరికి కిట్టదు. అందరికన్నా స్వార్థ పరుడు రాజు. దేవుడికి ప్రజలు చెల్లించే ప్రతి కానుకా తనదిగా భావించి రాజు గుడిలో జరిగే చిన్న దొంగతనాలకు కూడా పెద్ద శిక్షలు ఇస్తాడు. ఈ తేడాలన్నిటినీ సమన్వయించలేక భగవంతుడు తన ఆలయం సముద్రం పాలయే - ఏర్పాటు చేసుకున్నాడు.\" అన్నాడు.\nరాజుకు ఈ విధంగా మౌనభంగం కలగ గానే బేతాళుడు శవంతో సహా మాయమై తిరిగి చెట్టెక్కాడు. (కల్పితం)",
            "book_page_end": 22
        },
        {
            "title": "సజ్జనుడిపాట్లు - 2",
            "book_page_start": 23,
            "pdf_page_start": 41,
            "pdf_page_end": 50,
            "author": "సి. మాధవరావు",
            "genre": "ఇతిహాసం/సాహసం",
            "moral": "నిజమైన స్నేహం ఎప్పుడూ గొప్ప త్యాగాలకు దారితీస్తుంది. దయ, ఉదారత మిత్రుడు చేసిన త్యాగానికి ఋణం తీర్చుకోవడానికి స్ఫూర్తినిస్తాయి.",
            "keywords": [
                "స్నేహం",
                "త్యాగం",
                "జాఫర్",
                "అత్తఫ్",
                "ఖలీఫా"
            ],
            "characters": [
                "జాఫర్ (మంత్రి)",
                "అత్తఫ్",
                "మేనా (జాఫర్ భార్య)",
                "ఖలీఫా",
                "నాయబ్",
                "బిచ్చగాడు",
                "వలీ",
                "ముసలివాడు (హంతకుడు)"
            ],
            "locations": [
                "బాగ్దాద్",
                "డమాస్కస్",
                "ఎడారి",
                "మసీదు"
            ],
            "content": "స్నేహితు లిద్దరూ గుడారంలో భోజనాలు చేసేటప్పుడు, జాఫర్ను పెళ్లాడిన స్త్రీ మేనా తెరలు తొలగించి వారిద్దనీ - చూసింది. వారిద్దరూ స్నేహితులు గనకనే అత్తఫ్ ఈ మనిషి కోసం తనను త్యాగం చేశాడని ఆమె గ్రహించింది. ఆమె కళ్ళవెంట ఆశ్రువులు రాలాయి.\nజాఫర్ పరివారంకూడా కదిలింది. జాఫర్ మేనా చెంతకు వచ్చి, \"ప్రేయసీ, నా హృదయాన్ని నిజంగా ముక్కలు చేశావు గద ! \" అన్నాడు.\nఆమె అతనితో, \" నేను మీ ప్రేయసిని కాను. మీ మిత్రుడైన ఆత్తఫ్ ప్రేయసిని. మీ కోసం నన్ను త్యాగంచేశాడు. మీ మనస్సు నిర్మలమైనదైతే నన్ను అతనికి తిరిగి ఇచ్చెయ్యండి,\" అన్నది. \"ఇది నిజమా?” అన్నాడు జాఫర్ గుండె దడదడలాడుతూ.\n\" అవును. ఆనాడు నన్ను చూసివెళ్ళి అతనితో మీ ప్రేమ గురించి వెళ్ళ బోసుకుని ఉంటారు. అతను మిత్రులకు తన ప్రాణ మైనా ఇచ్చేస్తాడు.\" అన్నదామె...\nజాఫర్ ఇది విని పెద్దపెట్టున ఏడుస్తూ, \"అమ్మా, నీవు నా సొత్తు కాదు. నిన్ను కాపాడే భారం ఇకనుంచీ నాది !” అన్నాడు. ఆమెను వెంటనే డమాస్కనుకు పంప వచ్చు కాని, అందులో చాలా చిక్కు లున్నాయి. ఆమె తండ్రి అనేక ప్రశ్నలు వేస్తాడు. తన కోసం అత్తఫ్- చేసిన వంచన బయట పడుతుంది. అందుకని ఆత్తఫ్ను బాగ్దాదుకు పిలిపించి ఆమెను అతని పరం చెయ్యటమే సరి అయినపని. జాఫర్\nబాగ్దాదుకు తన ప్రయాణాన్ని సాగించాడు. ఈ లోపుగా బాగ్దాద్లో ఖలీఫా జాఫర్కు తాను చేసిన అన్యాయాన్ని తెలుసుకుని బాధ పడ్డాడు. పాపం, గొప్పవంశంలో పుట్టిన జాఫర్ బికారిగా ఎడారుల వెంట తిరుగుతున్నాడు కాబోలునని అనిపించి నప్పుడల్లా ఖలీఫా గుండె తరుక్కుపోయింది. ఆయన జాఫర్ జాడ తెలుసుకురమ్మని అన్ని వేపులా మనుషులను పంపాడు.\nనాలుగు నెలల అనంతరం జాఫర్ సపరివారంగా తిరిగి వస్తున్న వార్త ఖలీఫా చెవిన పడింది. ఖలీఫా పరమానందంతో ఎదురువెళ్ళి, జాఫర్ను ఆలింగనం చేసు కుని, \" ఇన్నాళ్లూ ఎక్కడెక్కడ తిరిగావు ? ఏమేం చేశావు?\" అని అడిగాడు.\nజాఫర్ ఆయనతో అత్తఫ్ విషయమంతా చెప్పాడు. ఖలీఫా ఆ కథ విని విస్మయం చెంది, \" అంత ఉదార పురుషులుంటారా? అతనికి పెద్ద అన్యాయం జరిగింది, జాఫర్. అంత స్నేహపాత్రుణ్ణి మనం పోగొట్టుకో రాదు. అతన్ని పిలుచుకు రావటానికి మనుషులను పంపుతాను,” అన్నాడు.\nజాఫర్ అత్తఫ్ ప్రియురాలికి మంచి తోట మధ్య ఉండే ఇల్లు ఇచ్చి, దాసీలను ఏర్పాటు చేశాడు. ఆమె ఖర్చుకుగాను నెలకు వెయ్యి దీనారా లిచ్చాడు. తాను ఆ ఇంట ఎన్నడూ అడుగు పెట్టలేదు, కాని రోజూ మనుషులను పంపి ఆమె క్షేమ సమాచారాలు అడిగించి, \"నీవూ నీ ప్రియుడూ త్వరలోనే కలుసు కుంటారు!” అని చెప్పించేవాడు.\nఅక్కడ డమాస్కస్ లో, అత్తఫ్కూ ఖలీఫామంత్రి అయిన జాఫర్కూ మంచి దోస్తీ అన్న వార్త పొక్కిపోయింది. అత్తఫ్ శత్రు వులు నాయబ్ చుట్టూ ముసిరి, \"ఈ మనిషి మీకు పక్కలో బల్లెమే! జాఫర్ గారిని అంతదూరం సాగనంపి ఇతను చేసిన ఘన కార్యం ఏమిటో తమరు విన్నారా ? తమరిని తొలగిస్తూ ఫర్మానా జారీ చెయ్యవలిసిందిగా\nఖలీఫాతో చెప్పమన్నాడట! దీపం ఉండ గానే ఇల్లు చక్కబెట్టుకోవటం మంచిది!” అని సలహా యిచ్చారు.\nనాయక్కు మతి పోయినట్టయింది. ఆయన అత్తఫ్ ్ను కట్టి తెప్పించి మరణ దండన విధించాడు. కాని కొందరు బుద్ధి మంతులు తొందర పడవద్దని ఆయనను హెచ్చరించారు. \"కిట్టని వాళ్ళు అబద్ధాలు సృష్టించ గలరు. అతను నిజంగా నిర్దోషి అయితే అతన్ని చంపి నందుకు మంత్రి జాఫర్ మిమ్మల్ని సర్వనాశనం చేయగలడు. మరణదండన వార్త ఆయనకు తెలిసే తీరుతుంది,” అన్నారు.\nఈ మాటలకు కూడా నాయబ్ దడుచు కుని, అత్తఫ్ను ఖైదులోకి తోయించాడు. అయితే కొద్ది రోజుల అనంతరం అత్తఫ్ అదృష్టవశాత్తూ ఖైదు నుంచి తప్పించుకుని ఒక రాత్రి పారిపోయాడు. అతను నానా యాతనలూ పడి, దిక్కులేకుండా చాలా రోజులు సంచరించి, చివరకు బాగ్దాదు ప్రయాణీకుల ముఠా ఒకటి తటస్థ పడగా, వారి వెంట నెల రోజులు ప్రయాణం చేసి బాగ్దాదు చేరుకున్నాడు.\nఆ తరవాత ఏమి చెయ్యాలో అతనికి తెలియలేదు. రెండు రోజులు తిండికూడా లేకుండా ఊరంతా కాలుకాలిన పిల్లిలాగా తిరిగి, మూడోరోజు మధ్యాన్నం ఒక మసీదు ప్రవేశించి అక్కడ కూచున్నాడు. అతను చూడటాని కిప్పుడు పరమ దరిద్రుడులా గున్నాడు. బట్టలన్నీ పేలికలై పోయాయి. మనిషి మట్టి కొట్టుకుని, చిక్కిశల్యమై ఉన్నాడు. గడ్డమూ, జుట్టూ అట్టలు కట్టుకు పోయాయి. ముఖాన కళాకాంతీ లేవు. కళ్ళు గుంటలు పడ్డాయి. తిండీ నిద్రా సరిగా లేక చూడటానికి రోత పుట్టేలా గున్నాడు.\nకొంత సేపటికి అతని కెదురుగా ఒక బిచ్చగాడు వచ్చి కూచుని, పాట్లం విప్పి, రొట్టెలూ, కూరలూ, ఫలాలూ, ఏవేవో వంట\nకాలూ పరుచుకుని దర్జాగా భోజనం ప్రారంభించాడు.\nఆకలితో నకనకలాడి పోతున్న అత్తఫ్ ఆ భోజన పదార్థాలు చూసి కంటి వెంట అశ్రువులు రాల్చాడు. బిచ్చగాడు తలఎత్తి అతన్ని చూసి, \"నీ కన్నీళ్ళతో ఎడారి యావత్తూ సముద్రం చేసినా ఇందులో నీ కొక్క తుంపుకూడా పెట్టను. కాని సలహా ఇస్తాను విను. ఖలీఫాగారి మంత్రి జాఫర్ రోజూ అడగని వాడిది పాపంగా అంతు లేని దానాలు చేస్తున్నాడు. ఎవడో అత్తఫ్ అనేవాడు ఆయనకు అంతులేని అతిథి సత్కారాలు చేశాట్ట. అందుకని ఆ'మాన వుడు నిద్రలేస్తూనే అత్తఫ్ను స్మరిస్తాడు. రాత్రి పడుకోబోతూ అత్తఫ్ను స్మరిస్తాడు. ఆయన దగ్గిరికి వెళ్ళి చెయ్యి చాచావంటే నీ కడుపు నిండుతుంది,” అన్నాడు.\nఅత్తఫ్కు తల తిరిగి పోయినట్టయింది. తన అతిథి నిజంగానే జాఫర్ మంత్రా? అల్లా మాయ కింతకన్న ఎం నిదర్శనం కావాలి! అత్తఫ్కు ప్రాణం లేచివచ్చి నట్టయింది. అతను జాఫర్కు ఒక చీటీ రాసి, జాఫర్ ఇంటికి దారి తెలుసుకుని వెళ్ళి, బయట ఉండే ఒక కొజ్జావాడితో, \"నా పేరు అత్తఫ్! ఈ చీటీ తీసుకుపోయి జాఫర్గారికి ఇయ్యి!” అన్నాడు.\nకొజ్జావాడు ఉగ్రుడై, \"బద్మాష్, చేతిలో ఉన్న చీటీ ఇచ్చాడు. నౌకరు\nఏమన్నావ్? అత్తఫ్ అంటే ప్రభువులవారి ఆ చీటి తీసుకుపోయే సమయానికి జాఫర్\nఆరోప్రాణం, తెలుసా? నువ్వా పేరు చెప్పు చాలామంది పెద్దలను చుట్టూ పెట్టుకుని\nకుంటావురా?” అంటూ చేతిలోని పొన్ను గోష్ఠిలో ఉన్నాడు.\nకర్రతో అత్తఫ్ ముఖం మీద బలంగా\nకొట్టాడు. అత్తఫ్ కింద పడిపోయాడు. అతని\nముఖం చిల్లిపడి రక్తం ప్రవాహాలు కట్టింది.\nఇది చూస్తున్న మరొక నౌకరు మొదటి\nవాణ్ణి మందలించి, అత్తఫ్ను లేవదీసి, అతని\nరక్తం తుడిచి, \"నీకేం కావాలి, తమ్ముడూ?”\nఅని అడిగాడు.\n\"ఈ చీటీ నా సోదరుడైన జాఫర్\nమంత్రికి ఇవ్వాలి,\" అంటూ అత్తఫ్ తన\n\"నే నెవరినో, నా హెూదా ఏమిటోకూడా\nఅతనికి తెలీదు. అయినా నా కోసం అతను\nచేయనిది లేదు! అటువంటి వాళ్ళు\nప్రపంచంలో ఎక్కడా ఉండరు ! అతని\nరుణం తీర్చుకోవటం సాధ్యం కాదు,” అని\nజాఫర్ నిండు మనస్సుతో చెబుతూండగా\nనౌకరు చీటీ అందించాడు.\nఆ చీటీలో \"అత్తఫ్\" అన్న సంతకం కళ్ళకు కనిపించే సరికి జాఫర్ ఉద్రేకం\nవచ్చేసి, స్పృహతప్పి ముందుకు\" పడి పోయాడు. అతని చేతిలో ఉండే గాజు పాన పాత్ర ముక్కలై పోయింది. ఒక ముక్క జాఫర్ నుదుటికి గుచ్చుకుని పెద్ద గాయ మయింది.\nజాఫర్ చుట్టూ చేరిన పెద్దలు ఆవేశం చెంది, \" ఎవడా దుర్మార్గుడు ? ఎవడా చీటీ పంపినవాడు?” అని కేకలు పెట్టారు.\nఆ మనిషి కోసం పెద్దగా వెతకవలిసిన అవసరంకూడా కలగలేదు. తను పంపిన చీటీకి ఎలాంటి జవాబు వస్తుందో అని బయట వేచి ఉన్న అత్తఫ్, తానే జాఫర్కు చీటి పంపినట్టు ఒప్పుకున్నాడు.\nపెద్దలు అతన్ని వలీ వద్దకు పంపించి, అతనికి అయిదువందల కొరడా దెబ్బలు శిక్ష ఇచ్చి ఖైదులో తొయ్యమని చెప్పారు. అత్తఫ్ ఆ శిక్ష అనుభవించి ఖైదు ప్రవే శించాడు.\nజాఫర్ అత్తఫ్ పంపిన చీటీ చదవనే లేదు. తాను ఎందుకు స్పృహతప్పి పడి పోయినదీ ఆయనకు జ్ఞాపకం రాలేదు.\nఅత్తఫ్ కొద్ది రోజులు జైలులో ఉన్నాక ఖలీఫాగారికి ఒక పిల్లవాడు కలగటమూ, జైలు ఖాళీ చెయ్యటమూ జరిగింది. అత్తఫ్ బయటికి వచ్చాడుగాని అతనికి కర్తవ్యం బోధపడ లేదు. డమాస్కసుకు తిరిగి పోతే నాయబ్ చేతిలో చావు తప్పదు. బాగ్దాదులో బతికే దారిలేదు. ఇక్కడ ముష్టి ఎత్తుకునే వాళ్ళుకూడా సంఘాలుగా ఏర్పడి ఉన్నారు. పై వాళ్ళను వీధి వెంట అడుక్కోనివ్వరు. మంత్రి జాఫర్ తన సోదరు డనుకున్నది కాస్తా భ్రమ అని రుజువయింది. ఇక తనకు దేవుడు తప్ప మరెవరూ శరణ్యం లేరు.\nఅత్తఫ్ పగలల్లా ఏ మసీదులోనో ఉండి భగవద్ధ్యానం చేసుకుని, రాత్రిపూట మసీదులో పడుకోవటం ధర్మవిరుద్ధం గనక, ఏ పాడుబడిన ఇల్లయినా దొరుకుతుందేమో సని వెతుక్కుంటూ బయలుదేరాడు. అతని\nఅన్వేషణ ఫలించింది. అతను ఒక పాడు బడ్డ కొంపలోకి ప్రవేశించి, చీకటిలో కాలికి ఏదో తగిలి పడ్డాడు. తడివిచూస్తే అదొక మనిషి శవం. ఆ మనిషిని ఎవరో హత్యచేసి, క త్తికూడా అక్కడే వదిలివెళ్ళి పోయారు.\nఆత్తఫ్ వీధిలోకి వెళ్ళి, అటుగా పోతున్న భటులను చూసి, వారితో ఆ శవం సంగతి చెప్పాడు. అతని బట్టలకు రక్తం మరక లుండటం చూసి భటులు, \" నీవే హంత కుడివి ? అవునా, కాదా? \" అని అడిగారు. అతను జవాబు చెప్పక పోయేసరికి హంతకు డని నిశ్చయించి పట్టుకుపోయి ఖైదు చేశారు.\nమర్నాడు ఉదయం వలీ జాఫర్ మంత్రి వద్దకు వచ్చి, “నిన్న రాత్రి ఎవరో బిచ్చగాడు ఒక పాడుపడిన ఇంట్లో ఒక మనిషిని హత్యచేసి కత్తితో సహా దొరికి పోయాడు. హత్య ఎందుకు చేశావంటే సమాధానం చెప్పడు. అతడికి ఏమి శిక్ష వెయ్యమని తమ ఆజ్ఞ?” అన్నాడు.\nశిరచ్ఛేదం,” అన్నాడు జాఫర్.\nఆ రోజు జాఫర్ కాలినడకన ఎటో వెళుతూండగా వథ్యస్థానం వద్ద గుంపు కన బడింది. ఆయన ఆ గుంపు మధ్యకువచ్చి, వలీతో, \"ఎవరినో శిక్షిస్తున్నట్టున్నారే?” అని ఆడిగాడు.\n\" అవును, హంతకుడికి శిరచ్ఛేదం చేయి స్తున్నాను. ఎక్కడో డమాస్కను నుంచి బాగ్దాదుకు వచ్చాడట,” అన్నాడు వలీ.\nడమాస్కసు అన్నమాట వినగానే జాఫర్ అత్తఫ్ కేసి చూశాడు గాని అతన్ని గుర్తించ లేదు. అత్తఫ్ ఈ మధ్యకాలంలో అంతగా మారి పోయాడు.\n\" ఏమొయ్, నీది డమాస్కస్ నగరమా ? చుట్టుపక్కల పల్లెటూరా?” అని జాఫర్ అడిగాడు.\n\" నగరమే నండి,\" అన్నాడు అత్తఫ్.\n\" అయితే చూడూ, అత్తఫ్ అని ఒక ఉదారుడైన యువకుడు ఆ నగరంలో\nఉంటాడు. నీ కతనేమైనా తెలుసునా?” అన్నాడు జాఫర్.\n\"మీరూ అతనూ స్నేహంగా ఉంటూ ఫలాని వీధిలో, ఫలాని ఇంట్లో ఉండటం ఎరుగుదును. అతని బంధువురాలిని మీరు పెళ్ళాడటం ఎరుగుదును. మీరు బాగ్దాదుకు తిరిగి వస్తూ అతనికి వీడ్కోలు చెప్పటం ఎరుగుదును !\" అన్నాడు అత్తఫ్.\n\"ఆ తరవాత అతను ఏమయ్యాడు?” అని జాఫర్ ఆదుర్దాగా అడిగాడు.\nఅప్పుడు అత్తఫ్ తన కథ పూసగుచ్చి నట్టు జాఫర్ కు చెప్పి, \" అయ్యా, జాఫర్ గారూ, నేనే అత్తఫ్ ్ను!” అన్నాడు.\nజాఫర్ కెవ్వున అరిచి అత్తఫ్ను ఆలిం గనం చేసుకున్నాడు.\nఇంతలో ఒక వృద్ధుడు, \"ఆగండి, ఆగండి! \" అంటూ అటు వచ్చాడు.\n\" ఎవరు నువు?\" అన్నాడు జాఫర్ ముసలివాడితో.\n\"నేనే అసలు హంతకుణ్ణి,” అన్నాడు ముసలివాడు.\n\" ఎందుకు హత్యచేశావు ? ” అని జాఫర్ అడిగాడు.\n\"వా? వాడు బద్మాష్! వాణ్ణి ఒక\nసారి కాదు, వెయ్యిసార్లు హత్యచేసినా\nపాపం లేదు. కాని, పాపం, నేను చేసిన పనికి\nఇంకెవరినో తల తీస్తున్నారని విని పరిగెత్తు\nకుంటూ వచ్చాను. నిర్దోషి నాకు బదులుగా\nచనిపోతే నన్ను దేవుడు క్షమించడు!”\nఅన్నాడు ముసలివాడు.\n\"ఏమో, నీ మాటలు నమ్మదగినవిగా లేవు. నీ మీద నేరం రుజువు కాలేదు. ఎవరి\nతలా తియ్యటంలేదు. నీ దారిన నువు పో!\"\nఅన్నాడు జాఫర్ ముసలాడితో.\nతరవాత జాఫర్ అత్తఫ్ను చెయ్యి పట్టు కుని స్నానశాలకు తీసుకు వెళ్లాడు. అక్కడ\nఅతనికి చక్కగా స్నానం చేయించి తరవాత ఖలీఫా వద్దకు తీసుకు పోయాడు.\n\" నీ గురించి జాఫర్ చాలా చెప్పాడు.\nఅలాటి వాడివి ఇలా అయిపోయావు,\nకుర్రాడా?” అన్నాడు ఖలీఫా. అత్తఫ్ ఆపుకోలేక ఏడ్చాడు. కాని అతను తన కథ\nఅంతా చెప్పాక ఖలీఫా అంతకు రెట్టింపుగా ఏడ్చేశాడు.\nతరవాత ఆయన జాఫర్ తో, \"నీవీ\nయువకుడికి ఎంత రుణపడి ఉన్నావు?\"\nఅని అడిగాడు.\n\" నాలో ఉన్న రక్తమంతా అతని సొత్తే.\nనే నతనికి బానిసను. అది అలా ఉంచి\nనా కోసం అతను ముప్ఫై లక్షల బంగారు\nదీనారాలు ఖర్చుపెట్టాడు. అతను నా కిచ్చిన\nకానుకలు ఎన్ని లక్షలవుతాయో నాకు\nతెలీదు,” అన్నాడు జాఫర్.\nఅత్తఫ్ కష్టాలు గట్టెక్కాయి. నాయబన్ను\nబంధించి ఖైదు చెయ్యవలసిందిగా ఖలీఫా\nఉత్తరువు జారీ చేశాడు. అత్తఫ్కు అతని ప్రియురాలు తిరిగి లభించింది. అతను బాగ్దాద్ నగరంలో చాలా రోజులు సుఖంగా గడిపిన మీదట, డమాస్కస్్కు వెంటనే తిరిగి రమ్మని అతని బంధువులు లేఖలు రాసి తొందర పెట్టారు.\nఖలీఫాకు అత్తఫ్ వెళ్ళటం ఏమాత్రం\nమనస్కరించక పోయినప్పటికీ, అతన్ని డమాస్కస్ నగరానికి వలీగా నియ మించి, అంతులేని కానుకలు కట్టబెట్టి, అంతులేని కంచర గాడిదలనూ, ఒంటె లనూ, పరివారాన్నీ ఇచ్చి సాగనంపాడు.\nఅత్తఫ్ పునరాగమనాన్ని డమాస్కస్\nపౌరులు పండుగగా చేసుకున్నారు.\nఅత్తఫ్ ఇప్పుడు డమాస్కస్ నగరానికి\nవలీ గనుక అతను నాయబ్ను చెర విడి\nపించి, నగరబహిష్కార శిక్ష విధించాడు.\nఆ నాటి రాత్రి తనకు దొరికిన పుస్తకం\nమాట ఖలీఫా పూర్తిగా మరిచాడు.\nజాఫర్ పొరపాటునకూడా దాని ప్రస్తా\nవన తీసుకు రాలేదు.",
            "book_page_end": 32
        },
        {
            "title": "ప్రాణ స్నేహితులు",
            "book_page_start": 33,
            "pdf_page_start": 51,
            "pdf_page_end": 58,
            "author": "కె. నరసింహారావు",
            "genre": "ఫాంటసీ/స్నేహం",
            "moral": "నిజమైన స్నేహం కోసం చేసే త్యాగాలు అద్భుత ఫలితాలను ఇస్తాయి. మిత్రుడి ఋణం తీర్చుకోవడానికి ఎంతకైనా తెగించాలి.",
            "keywords": [
                "స్నేహం",
                "త్యాగం",
                "కుష్ఠువ్యాధి",
                "దేవత",
                "పునరుజ్జీవం"
            ],
            "characters": [
                "ఆమిస్",
                "ఆమిల్",
                "రాజకుమార్తె",
                "ఆమిస్ భార్య",
                "రాజు",
                "దేవత",
                "ఆమిస్ కొడుకులు"
            ],
            "locations": [
                "ఫ్రాన్సు దేశం",
                "ఆలయం"
            ],
            "content": "ఫ్రాన్సుదేశంలో ఒకే రోజున ఇద్దరు జమీం దార్లకు ఇద్దరు కుమారులు కలిగారు. ఒకే రోజున పుట్టటమే గాక, కవల పిల్లలలాగా వారిద్దరూ ఒకే పోలికకూడానూ. వారిలో ఒకడి పేరు ఆమిస్, రెండోవాడి పేరు ఆమిల్. త్వరలోనే ఈ పిల్లల తండ్రు లిద్దరూ కలుసుకుని తమ కొడుకులు ఒకరి నొకరు పోలి ఉన్న సంగతి తెలుసుకోవటం జరిగింది. అది మొదలు కుర్ర వాళ్ళిద్దరూ స్నేహితులయిపోయారు.\nఏళ్ళు గడుస్తున్నకొద్దీ వారి స్నేహం కూడా గాఢంగా పెరిగింది.\nయుక్తవయసు వచ్చాక స్నేహితులిద్దరూ ఏకంగా బయలుదేరి రాజుగారి వద్ద కొలువు చేయ వెళ్ళారు. రాజుగారు వారిద్దరినీ తగిన విధంగా పరీక్షించి, యోగ్యులని తెలుసుకుని, ఇద్దరికీ చెరొక ఉద్యోగమూ ఇచ్చి కొలువుంచుకున్నాడు.\nకొద్ది కాలానికి ఆమిస్ ఒక కన్యను వరించి పెళ్ళాడాడు. ఆమె ఆమిస్ను అంతగా ప్రేమించలేదు, అతనికి గల జమీందారీని మాత్రమే ప్రేమించింది. తన భర్త ఆమిల్ను ప్రాణాలకన్న ఎక్కువగా చూడటం కూడా ఆమెకు ఇష్టం లేదు. అయితే ఈ అసూయను ఆమె తన భర్తకు తెలియనివ్వకుండా తన మనసులోనే దాచుకున్నది.\nఆమిల్ పెళ్ళాడలేదు. కారణమేమంటే అతను రాజుగారి కుమార్తెనే ప్రేమించాడు. ఆమెను తప్ప మరెవరినీ పెళ్ళాడనని ప్రతిజ్ఞ చేసుకున్నాడు.\nఅయితే ఆమిల్ కోరిక సులువుగా నెర వేరేది కాదు. రాజకుమార్తెకు అమిల్ పైన ఎటువంటి భావం ఉన్నదీ తెలియదు. రాజుగారిని చూడబోతే తన కుమార్తెను ఏ మహారాజు కుమారుడికో ఇచ్చి మరొక\nరాజ్యాన్ని తన రాజ్యానికి కలుపుకుందా మన్నంత ఆశతో ఉన్నాడు.\nఒకనాడు ఆమిస్ తన అత్తవారి ఊరికి బయలుదేరి వెళుతూ తన మిత్రుడితో, \" నేను తిరిగి వచ్చేదాకా నీ ప్రేమను అణచిపెట్టుకుని జాగ్రత్తగా ఉండు. లేక పోతే ప్రమాదం జరగవచ్చు\" అని హెచ్చరించాడు.\n\" నేను తొందరపడి ఏమీ చెయ్యను,” అని ఆమిల్ తన మిత్రుడికి మాట ఇచ్చాడు. ఆమిస్ తన భార్యను చూడ టానికి బయలుదేరి వెళ్ళిపోయాడు. ఆమిల్ ఎరగడుగాని రాజకుమార్తె అతనిని కోలు పులో చేరినప్పటి నుంచి ప్రేమిస్తూనే ఉన్నది. ఆమిస్ తన భార్య వద్ద ఉన్న కాలంలో ఆమె అవకాశం చూసుకొని ఆమిల్ను ఒంటరిగా కలుసుకుని తన రహస్యం చెప్పేసింది. ఆమిల్ ఆనందానికి మేరలేదు. ఆ తరవాత వారిద్దరూ అనేక పర్యాయాలు రహస్యంగా కలుసుకున్నారు.\nఈ సంగతి రాజోద్యోగులలో ఒకడు కని పెట్టి రాజుగారితో ఆమిల్ మీద ఫిర్యాదు చేశాడు; వాడికి అమిస్ మీదా ఆమిల్ మీదా అసలే మంటగా ఉన్నది, ఎందు కంటే రాజుగారు వాళ్ళిద్దరినీ చాలా అభి మానంగా చూస్తున్నాడు.\nఆమిల్పైన ఈ ఆరోపణ చెవిని పడగానే రాజుగారు కోపించి అతన్ని పిలిపించి, \" నీవు రాజకుమారిని రహస్యంగా కలుసు కుంటున్నట్టు ఈ ఉద్యోగి ఆరోపణ చేస్తున్నాడు. ఏమంటావు ?” అని అడిగాడు.\nఆమిస్ ఏదైతే జరుగుతుందని భయం పడ్డాడో అక్షరాలా అదే జరిగింది ! ఆమిల్ పాపభీతి కలవాడు. తాను రాజకుమార్తెతో మాట్లాడలేదని ప్రమాణం చేస్తే అది అబద్ధం అవుతుంది. అందుచేత అతను, \"నే నేమీ ఎరగను,” అని ఊరుకున్నాడు.\n\" అయితే నేను అబద్ధమాడానా? మనిద్ద రిలో ఎవరిది అబద్ధమో ఈశ్వరుడే తేలు స్తాడు, నాతో ద్వంద్వయుద్ధం చెయ్యి ధైర్యం ఉంటే!\" అన్నాడు ఉద్యోగి.\nరాజుగారూ, సభికులూ, చూస్తూండగా ఆమిల్ ఆ ఉద్యోగితో ద్వంద్వయుద్ధం చెయ్యటానికి ఒక రోజు నిర్ణయించబడింది.\nఆమిల్ రాజుగారి వద్ద సెలవు పుచ్చుకుని ఆమిస్ను కలుసుకోవటానికి బయలు దేరాడు. అదృష్టవశాత్తూ, నగరం దాటగానే ఆమిస్ మామగారి ఇంటినుంచి తిరిగి వస్తూ ఎదురయాడు.\nఆమిల్ తన మిత్రుడికి జరిగినదంతా చెప్పి, \"ఆమిస్, ఇప్పుడు నేనేం చెయ్యాలి? నా మీద ఫిర్యాదు చేసినవాడితో నే నేమని\nయుద్ధం చెయ్యను? దేవుడు నన్ను' గెలవ నిస్తాడా?\" అని అడిగాడు.\nఆమిస్ కొంచెం ఆలోచించి, \"నీవు మా ఊరికి పోయి, నేను కబురు పంపే దాకా అక్కడే రహస్యంగా ఉండు. నీ మీద ఫిర్యాదు చేసిన వాడితో నేను ద్వంద్వయుద్ధం చేస్తాను. మనిద్దరికీ తేడా తెలియదు. అందులోనూ నేను కవచంకూడా ధరిస్తే నీవు కాదని ఎవరూ అనుకోలేరు. నేను రాజకుమార్తెను కలుసుకోలేదనీ ఆమెతో మాట్లాడలేదనీ ప్రమాణం కూడా చెయ్య గలను. ఎందుకంటే అందులో అబద్ధం ఏమీ ఉండదు,\" అన్నాడు.\nఆమిల్ తన స్నేహితుడి ఊరు వెళ్ళి పోయాడు. ఆమిస్ అతని స్థానంలో ద్వంద్వ యుద్ధం చేసి, చాలా సేపు పోరిన పిమ్మట తన ప్రత్యర్థిని చంపేశాడు. ఇందువల్ల ఆమిల్ నిర్దోషి అని రాజుగారికీ, సభికులకూ రుజువయినట్టయింది.\nరాజుగారు తన ఉద్యోగి మాటలు నమ్మి ఆమిల్ను శంకించి నందుకు చాలా నొచ్చు కుని, \"పుట్టిన మాట ఎలాగూ పుట్టనే పుట్టింది. మహా యోధుడైన ఆమిలకు నా కుమారుర్తె నిచ్చి పెళ్ళి చేస్తాను,\" అని ప్రకటించాడు.\nఆమిస్ తన మిత్రుడికి కబురు చేసి, అతన్ని నగరం వెలపల దారిలో కలుసు కుని జరిగిన సంగతంతా చెప్పేశాడు.\nఆమిస్ ధర్మాన ఆమిల్కు అపకీర్తి తప్పి పోవటమే కాక, కలలోకూడా ఆశించని కోరిక నెరవేరుతున్నది.\nఆమిల్కూ రాజకుమార్తెకూ పెళ్ళి అయి నాక అతను తన భార్యతో ఆమిస్ తనకు చేసిన మహోపకారం గురించి చెప్పాడు.\nఅంతా విని ఆమె, \"ఆహా, ఎలాటి స్నేహి తుడు! అతని రుణం తీర్చుకునే అవ కాశం మనకు ఎప్పుడు కలుగుతుందో గదా!” అన్నది.\nమరి కొంత కాలం గడిచాక స్నేహితు లిద్దరూ రాజుగారి కొలువు మానుకుని, తాము సంపాదించుకున్న సొత్తుతో తమ తమ స్వస్థలాలకు తిరిగి వెళ్లారు.\nఆమిల్ రాజకుమార్తెతో సుఖంగా కావరం చేస్తున్నాడు. వారికి ఇద్దరు కుమాళ్లు కూడా కలిగారు. వారికి అవి చాలా మంచి రోజులు. పాపం, ఆమిస్ కు మాత్రం రోజులు కలిసి రాలేదు. అతని భార్యకు అతనంటే కొంచెంకూడా ఆదరణ లేదు. అయితే ఈ సంగతి ఆమె పైకి తెలియనివ్వలేదు.\nఇంతలో ఆమిస్కు భయంకరమైన కుష్ఠు వ్యాధి సోకింది. ఆ వ్యాధికి చికిత్సలేదు.\nతన భర్త అసహాయస్థితిలో ఉండటం చూసి అతన్ని మరింత శ్రద్ధగా చూడటానికి బదులు అతని భార్య అతన్ని దూరంగా ఒక గుడిసెలో ఉంచి, అతనికి సేవ చెయ్య టానికి నౌకర్లను కూడా సరిగా ఏర్పాటు చేయక, అతనికి సరి అయిన భోజనంకూడా లేకుండా చేసింది.\n\"నన్నెందుకు బాధిస్తున్నావు? నేనిక\nఎంతో కాలం బతకను. బతికిన రెండు\nరోజులూ నాకు కాస్త మంచి భోజనమైనా\nపంపించు,” అని ఆమిస్ తన భార్యకు\nకబురు చేశాడు. \"నీవు ఎంత త్వరగా పోతే నాకు పీడ అంత త్వరగా విరగడ అవుతుంది,” అని ఆమె తన నౌకరు ద్వారా అతడికి సమా ధానం పంపింది.\nఆమిస్కు విశ్వాసపాత్రులైన నౌకర్లు కొద్ది మంది లేకపోలేదు. కాని అమ్మగారి నోటికి వెరిచి వారు తమ యజమానికి ఏవిధమైన సహాయమూ చేయలేకపోయారు. ఆమిస్ నమ్మకస్తులైన నౌకర్లను ఇద్దరిని పిలిపించి, \"నాయనలారా, నన్ను మంచంలో పెట్టి మోసుకుపొండి. నా భార్య కనికరించకపోతే నన్ను చూసి ప్రపంచమైనా కనికరిస్తుం దేమో!” అన్నాడు.\nనౌకర్లు తమ యజమానిని ఒక మం చంలో పడుకోబెట్టి, దాన్ని మోసుకుంటూ రహదారిన బయలుదేరారు. దారి వెంట ముషైత్తుకుంటూ ఆమిస్ తన మిత్రుడుండే ఊరికి వచ్చాడు.\nతన ప్రాణ మిత్రుడు ఇటువంటి దౌర్భాగ్యపు స్థితిలో తన కళ్ళపడగానే ఆమిల్ అతన్ని కౌగలించుకుని, తన ఇంటికి తీసుకుపోయి, తన పక్కలో అతన్ని పడుకో బెట్టి, అహెూరాత్రాలు అతనికి తానే స్వయంగా సేవచేస్తూ వచ్చాడు.\nఒకనాటి రాత్రి ఆమిస్ కు విచిత్రమైన కల ఒకటి వచ్చింది. అందులో ఒక దేవత కనబడి, \" ఆమిస్, నీ రోగం నయంచేసుకో వాలని ఉందా?” అని అడిగింది.\n\"తప్పకుండా ఉంది,” అన్నాడు ఆమిస్.\n\" అలా అయితే, నీ స్నేహితుడి కొడుకు లను చంపి వారి రక్తంతో స్నానం చెయ్యి. నీ వ్యాధి తప్పక నయమవుతుంది, ఆమిస్,” అన్నది దేవత.\n\"అందుకు నేను చచ్చినా ఒప్పుకోను!” అని ఆమిస్ పైకే అనేశాడు. తన గొంతు విని అతను మేలుకున్నాడు.\nఅయితే ఆమిల్ మేలుకునే ఉండటం చేత తన మిత్రుడు పైకి అన్నమాటలు విని,\n\"దేనికి ఒప్పుకోనంటున్నావు, ఆమిస్,\" అని ఆడిగాడు.\n\"ఏదో కలలే!\" అన్నాడు ఆమిస్.\n\"ఆ కల ఏమిటో నాక్కూడా కాస్త చెప్పు,\" అన్నాడు ఆమిల్.\nఅతను ఒత్తిడి చేసిన మీదట ఆమిస్ కలలో తనకు దేవత చెప్పిన మాటలు చెప్పేసి, \"ఏమైనా ఇది నిజం కాదు, కలే!\". అన్నాడు.\nఆమిల్ చల్లని మాటలతో ఆమిస్ను నిద్రపుచ్చాడు. అతను తూర్పు తెల్లవారే దాకా ఆలోచిస్తూ కూచుని, ఆ తరవాత తన భార్యా, కొడుకులూ నిద్రపోతున్న చోటికి వెళ్ళి, భార్యను లేపి, \" నీవు ఆల యానికి వెళ్ళి మన స్నేహితుడు ఆమిస్ కోసం ప్రార్థన చేసి రా!\" అన్నాడు.\nఆమె ఆలయానికి బయలుదేరి వెళ్ళ గానే ఆమిల్ కత్తి తీసుకుని, నిద్రలో ఉన్న తన కొడుకు లిద్దరి తలలూ నరికి, వారి రక్తం తెచ్చి ఆమిస్ శరీరమంతా పులి మాడు. మరుక్షణమే ఆమిస్ ను బాధిస్తున్న కుష్ఠురోగం మంత్రించినట్టుగా మాయమై పోయింది. ఆమిస్ కలలో దేవత చెప్పిన మాట అక్షరాలా నిజమయింది.\nఆమిల్ తన మిత్రుడితో, \" భగవంతుడి అనుగ్రహంచేత నీ వ్యాధి నివారణ అయింది.\nమనం ఆలయానికి వెళ్ళి దేవుణ్ణి ధ్యానించి వద్దాం పద !” అన్నాడు. అతను ఆమిసక్కు తన వద్ద ఉండే ఉడుపులలో ఉత్తమమైనవి తీసి కట్టుకోను ఇచ్చి అతనితో సహా అల యానికి బయలుదేరాడు.\nవారు ఆలయానికి చేరే సరికి ఆమిల్ భార్య బయటికి వస్తూ కనిపించింది. స్నేహితులిద్దరూ దేవుడికి దణ్ణాలు పెట్టుకున్నాక ఆమె వారితో సహా ఇంటికి తిరిగి వచ్చి, తన భర్తతో, \"మన మిత్రుడి వ్యాధి ఎలా సయమయింది?” అన్నది.\nఆమిల్ జరిగినదంతా ఆమెకు చెప్పాడు. ఆమెకు దుఃఖం పొంగి వచ్చింది. కాని దాన్ని బలవంతాన అణచుకుని, \"నాతో ముందుగా చెప్పకపోయారా? నేను కూడా దగ్గిర ఉండేదాన్ని గద! ఆయన ఒకప్పుడు మనకు చేసిన ఉపకారానికి ప్రత్యుపకారం చేసే అవకాశం ఎప్పుడు వస్తుందా అను కుంటుంటే ఇప్పుడు వచ్చింది!\" అన్నది.\nపైకి ఇలా అన్నదేగాని తన కొడుకులను తలుచుకుని ఆమెకు దుఃఖం ఆగలేదు. తన భర్త ముఖం చూడటం కూడా ఆమెకు బాధ కలిగించింది. అందుచేత ఆమె తన బిడ్డలు పడుకునే గదికేసి పరిగెత్తింది. అయితే అక్కడ తన కళ్ళబడే భయంకర దృశ్యం గురించి ఆమెకు మనసులో భయం గానే ఉంది.\nకాని ఆ గదిలోకి అడుగు పెట్టగానే ఆమెకు భయం కలగటానికి బదులు ఆశ్చర్యం కలిగింది. ఆమె కొడుకు లిద్దరూ మంచంలో లేచి కూచుని ఏవో ఆటలు ఆడుతున్నారు! వారి కంఠాల చుట్టూ ఎర్రటి గీరలు మాత్రం ఉన్నాయి.\nఆ నాడు ఆ ఇంట ఒకే గడియలో రెండు దివ్యాద్భుతాలు జరిగాయి — చికిత్సే లేని కుష్ఠువ్యాధి నుంచి ఆమిస్ విముక్తు డయాడు; చచ్చిపోయిన కుర్రాళ్ళిద్దరూ తిరిగి బతికారు.",
            "book_page_end": 40
        },
        {
            "title": "ఇల్లుపట్టిన భూతం",
            "book_page_start": 42,
            "pdf_page_start": 60,
            "pdf_page_end": 64,
            "author": "త్రిపురారి సత్యనారాయణ",
            "genre": "జానపదం/ఫాంటసీ",
            "moral": "తెలివిని ఉపయోగించి ప్రమాదకరమైన పరిస్థితులనుండి బయటపడవచ్చు.",
            "keywords": [
                "భూతం",
                "బ్రహ్మరాక్షసి",
                "గాజుల మల్లయ్య",
                "దయ్యమ్మ",
                "ఎలుక"
            ],
            "characters": [
                "మల్లయ్య (గాజుల వర్తకుడు)",
                "మల్లయ్య భార్య",
                "దయ్యమ్మ (బ్రహ్మరాక్షసి)",
                "మల్లయ్య కొడుకు (పసివాడు)"
            ],
            "locations": [
                "ఊరు",
                "పూరి ఇల్లు",
                "మర్రి చెట్టు",
                "బావి"
            ],
            "content": "ఒక ఊళ్ళో మల్లయ్య అనే గాజుల వర్తకు డుండేవాడు. అతను ఊరి చివరని పెద్ద స్థలంలో చిన్న పూరి యిల్లు కట్టుకుని, అందులో తన భార్యా బిడ్డలతో కాపరం ఉండేవాడు. ఈ స్థలమూ, ఇల్లూ కాక గాజుల మల్లయ్యకు గల ఆస్తి ఒక' ఆవూ, దూడా, కోళ్ళూనూ.\nమల్లయ్య రోజూ ఉదయాన్నే లేచి, ఆవుకు పాలు తీసి, గడ్డి వేసి, చద్ది అన్నం -తిని, మధ్యాన్నానికి అన్నం మూట గట్టు కుని గాజుల బేరం మీద బయలుదేరేవాడు. సాయంకాలందాకా ఆ పల్లే ఈ పల్లే తిరిగి, చీకటి పడి ఇంటికి చేరుకునేవాడు.\nఒక రోజు గాజుల మల్లయ్య ఒక మర్రి చెట్టు దగ్గిరికి చేరేసరికి మధ్యాన్నమయింది. దగ్గిరలోనే బావికూడా ఉన్నది. మల్లయ్య తన మలారం చెట్టు కింద దింపుకుని, చెంబుతో నీళ్ళు తెచ్చుకుని, తన అన్నం మూట విప్పి, తిన్నంత తిని, మిగతాది ఏ కుక్కలో తినేస్తాయి గదా అని చెట్టు కిందనే వదిలేసి, మలారం భుజాని కెత్తు కుని ముందుకు సాగిపోయాడు.\nమల్లయ్య కదిలాడో లేదో ఒక బ్రహ్మ రాక్షసి అటుగా వచ్చింది. అది లోగడ ఉంటూ వచ్చిన చెట్టు పడిపోవటం చేత, కొత్త నివాసం ఏర్పాటు చేసుకునేటందుకు అది ఈ మర్రి చెట్టును చూసి వచ్చింది. దానికి గాజులమల్లయ్య వదిలిపెట్టిన అన్నం కనిపించింది. బాగా ఆకలిగా ఉండటాన అది ఆ అన్నమూ, పచ్చళ్ళూ ఆవురావురు మంటూ తినేసింది.\nఅంతవరకూ బ్రహ్మ రాక్షసి పచ్చి మాంసము, పచ్చి నెత్తురూ తప్ప రుచి చూడ లేదు. ఇప్పుడు దానికి మనుషులు తినే ఆహారం ఎంత రుచిగా ఉంటుందో తెలిసి వచ్చింది. ఇలాటి తిండే తింటూ\nమనిషిలాగా బతకాలన్న కోరిక దానికి కలిగింది. గాజుల మల్లయ్య కోసం ఎదురు చూస్తూ అది అక్కడే ఉండిపోయింది.\nఆ రోజుకు బేరం ముగించుకుని మల్లయ్య ఆ దారినే తిరిగి వస్తూ, మర్రి- చెట్టు దగ్గిర మలారం దించి బావి దగ్గిర మంచి నీళ్ళు తాగుతూ ఉండగా ఎవరో ఆడకూతురు ఏడుస్తున్న ధ్వని వినిపించింది. మల్లయ్య తల తిప్పి చూసే సరికి చెట్టు మొదట ఒక ఆడ మనిషి కూచుని ఏడుస్తూ ఉండటం కనపడింది.\n\" ఎవరమ్మా నువూ? ఇక్కడ ఒంటరిగా ఏడుస్తున్నా వెందుకు?\" అని మల్లయ్య అడిగాడు.\n\" మాది చాలా దూరం, బాబూ! నా భర్త ఏటో వెళ్ళి పోయాడు. అతణ్ణి వెతుక్కుంటూ తిరుగుతున్నాను. తిండి తిప్పలూ లేక బాధ పడుతున్నాను,” అన్నదా స్త్రీ.\n\" అయ్యో, పాపం! మా ఇంటికి వచ్చి పని సహాయంగా ఉండు. జీతం ఏమీ ఇవ్వ లేను గాని కడుపునిండా తిండి పెడతాను. నీ భర్త జాడ తెలిస్తే వెళ్ళిపోదువుగాని,\" అన్నాడు మల్లయ్య.\nబ్రహ్మరాక్షసికి కావలిసింది కూడా అదే గనక, \" బాబూ, నా చేతనైన పని ఏదన్నా చెప్పి చేయించుకోండి. చేతగాని పని చెబితే మాత్రం నేను మీ ఇంట ఒక్క క్షణం ఉండను. ఎందుకైనా మంచిది, ముందే చెబుతున్నాను,\" అన్నది.\nసరే నని మల్లయ్య ఆడమనిషి రూపంలో ఉన్న ఆ బ్రహ్మరాక్షసిని తన వెంట తీసు కెళ్ళాడు. అతని భార్య ఆ మనిషి వృత్తాంత మంతా భర్త నుంచి విని, \"నీ పేరే మమ్మా?\" అని అడిగింది.\n\"నా పేరు దయ్యమ్మ,” అన్నది బ్రహ్మ రాక్షసి తడుముకోకుండా.\nసరే మర్నాటినుంచి దయ్యమ్మ మల్లయ్య ఇంట పని ప్రారంభించింది. పొద్దున్నే లేచి\nవాకిళ్ళు ఊడ్చి, నీళ్ళు చల్లేది. మల్లయ్య\nపాలు తీయగానే ఆవునూ, దూడనూ తీసుకు\nపోయి మధ్యాన్నందాకా మేపు కొచ్చేది.\nమిగిలిన రోజల్లా మల్లయ్య భార్యకు అన్ని\nపనులలోనూ సహాయం చేసేది. దయ్యమ్మ\nరావటంతో మల్లయ్యకూ, అతని భార్యకూ\nకూడా బోలెడంత విశ్రాంతి దొరికింది.\nఆమెను అందరూ ఆదరంతో చూసేవారు.\nకొంతకాలం గడిచింది. సంక్రాంతి రోజులు వచ్చాయి. పగలు పొద్దు తక్కువ,\nబేరం బాగా సాగుతున్నది. అందుచేత 'ఒక\nనాటి రాత్రి మల్లయ్య చాలా పొద్దుపోయి\nఇంటికి వచ్చి తలుపు తట్టాడు. అప్పటికే\nఇంటిల్లిపాతీ అన్నాలు తిని, చలికి ముసు గులు తన్ని పడుకున్నారు. మల్లయ్య భార్య\nమంచం మీద పడుకున్నది. దయ్యమ్మ నేల\nమీద చాప వేసుకుని పడుకుంది.\nమల్లయ్య భార్య ముసుగులో నుంచి\nబయటికి రావటం ఇష్టంలేక, \"ఆయన\nవచ్చినట్టుంది, కాస్త తలుపు తియ్యి,\nదయ్యమ్మా!” అన్నది.\nదయ్యమ్మ ఒక్క మూలుగు మూలిగి,\nచాపమీద పడుకుని ఉండే, చెయ్యి పొడుగు\nచాచి తలుపు గడియ తీసింది. ఇది కాస్తా\nమల్లయ్య భార్య కంట పడింది. ఆమె పై\nప్రాణాలు పైనే పోయినంత పని అయింది.\nఆమె తన భయాన్ని ఎలాగో అణచుకుని,\nమర్నాటి ఉదయం రాత్రి జరిగిన విడ్డూరం\nగురించి తన భర్తతో చెప్పేసి, \"ఇది మనిషి\nకాదు. దాని పేరే విడ్డూరం! దయ్యమ్మ అని\nఎవరన్నా పేరు పెట్టుకుంటారా?” అన్నది.\nమల్లయ్య తన భార్య మాటలు మొదట\nనమ్మలేదు. ఏదో భ్రమగాని, కలగాని అయి\nఉంటుందన్నాడు. కాని తనకు కూడా\nలోపల అనుమానంగానే ఉన్నది. తాను\nలోపలికి వచ్చే సరికి దయ్యమ్మ చాప\nమీద పడుకునే ఉన్నది. తలుపు గడియ\nతీసి వెళ్ళి పడుకోవటానికి తగిన వ్యవధి\nలేదు. దయ్యమ్మ మనిషి అయనా కాక\nపోయినా తన భార్య భయపడుతున్నది\nగనక ఆమెను పంపెయ్యాలనే మల్లయ్య\nనిశ్చయించాడు. కాని అకారణంగా వెళ్ళి\nపామ్మంటే మర్యాదగా ఉండదు; చేతగాని\nపని చెబితే పోతానని దయ్యమ్మ మొదటనే\nచెప్పింది. అందుచేత ఆమెను పంపటానికి\nమల్లయ్య ఒక ఎత్తు ఎత్తాడు.\nఆయన దయ్యమ్మతో \"చూడు,\nదయ్యమ్మా, మన ఇంటి చుట్టూ బోలెడంత\nఆవరణ ఉన్నది. ఇందులో ఎన్నో చెట్లు\nవేసుకోవచ్చు. అయితే ముందుగా నిలు\nవెత్తున ప్రహరీ గోడ కట్టాలి. కాస్త ఆ పని\nచూడు!\" అన్నాడు.\nదయ్యమ్మ అంత పని తనవల్ల కాదనక,\nసరే నని తానే మట్టి తవ్వి, ఇటుకలు చేసి\nకాల్చి, ఒంటరిగా ఆవరణ చూట్టూ ఎత్త\nయిన ప్రహరీ గోడ కట్టేసింది. ఆ తరవాత\nఎక్కడెక్కడి నుంచో పెద్దపెద్ద చెట్లు\nతెచ్చి ఆవరణ అంతటా పాతి తోట\nతయారు చేసింది.\nదయ్యమ్మ మామూలు మనిషి కాదని\nమల్లయ్యకు రూఢి - కావటమేగాక ఊళ్ళో\nవాళ్ళందరికీ కూడా తెలిసిపోయింది. ఈ\nదయ్యమ్మను ఎలా పదుల్చుకోవాలో\nమల్లయ్యకు పాలుబోలేదు. దయ్యమ్మ,\nఎవరికీ ఏ అపకారమూ చెయ్యటంలేదు,\nనిజమే. కాని అటువంటి మనిషి ఇంట\nఉండటం ఎంత ప్రమాదం! ఊళ్ళో\nవాళ్ళంతా, \"ఆ దయ్యం ముండను వెళ్ళ\nగొడతావా, లేక నువే ఊరు విడిచి\nపోతావా?” అని అతన్ని అడుగుతున్నారు.\nమల్లయ్య ఇంటి చుట్టూ అస్తమానం జనం\nమూగుతున్నారు. ధైర్యం గల వాళ్ళు\nదయ్యమ్మను చూడటానికి లోపలికి కూడా\nవస్తున్నారు.\nఒకనాడు మల్లయ్య కుటుంబమంతా\nఆవరణలో ఉండగా ఒక పిల్లి ఒక ఎలు\nకను తరుముకుంటూ వచ్చింది. ఎలుక\nపరిగెత్తుకుంటూ వెళ్ళి ఒక సన్నటి కలు\nగులో దూరింది.\nఇదంతా చూస్తున్న మల్లయ్య కొడుకు,\nపసివాడు, \" దయ్యమ్మా, దయ్యమ్మా!\nఆ ఎలుకను తీసుకురా !\" అని అడిగాడు.\n\"ఏం? నాకు చాతకాదనుకున్నావా?”\nఅంటూ దయ్యమ్మ అందరూ చూస్తుండ-\nగానే ఎలుకంత చిన్నదైపోయి కలుగు\nలోకి దూరింది.\nఇదే సమయమనుకుని మల్లయ్య\nగంపెడు మట్టి తెచ్చి ఆ కలుగును పూడ్చే\nశాడు. అంతే, ఆ తరవాత దయ్యమ్మను\nఎవరూ చూడలేదు.",
            "book_page_end": 46
        },
        {
            "title": "కొత్తనౌకరీ",
            "book_page_start": 47,
            "pdf_page_start": 65,
            "pdf_page_end": 66,
            "author": "చందమామ బృందం",
            "genre": "హాస్యం/సాహసం",
            "moral": "తెలివి తక్కువగా కనిపించినా, భీమన్న వాక్చాతుర్యం, అదృష్టం, లౌక్యం అతనికి మేలు చేస్తాయి.",
            "keywords": [
                "గుండు భీమన్న",
                "కొత్తనౌకరీ",
                "నగల వర్తకులు",
                "దొంగలు",
                "తెలివి"
            ],
            "characters": [
                "గుండు భీమన్న",
                "నగల వర్తకులు",
                "దొంగలు"
            ],
            "locations": [
                "అడవి",
                "గ్రామం"
            ],
            "content": "షావుకా రిచ్చిన పావలా జేబులో వేసుకుని\nభీమన్న నడక సాగించాడు. వాడు అడవి\nదారినపడి పోతూండగా చీకటి పడింది.\nఆ చీకటిలోనే వాడు నడుస్తూ కొంత దూరం\nవెళ్ళాక వాడికి కొందరు మనుషులు, నెత్తిన\nమూటలు పెట్టుకుని ఎదురు వచ్చారు.\nవారు నగల వర్తకులు. ఆడవికి అవతల\nఉండే గ్రామంలోని వాళ్లు. ఆగ్రామం మీద\nదొంగలు పడగా, ఈ నగల వర్తకులు తమ\nవద్ద ఉండే వెండి బంగారాలతో పారిపోయి\nవస్తున్నారు. నగల వర్తకులు ఆ రాత్రికి\nఅడవిలోనే ఉండి పోదలిచారు.\nవాళ్ళు భీమన్నను చూసి, \" అబ్బాయీ,\nనువు ఎక్కడికి పోతున్నావో. అవతల ఊల్లో\nదొంగలు పడ్డారు. మేం అక్కడినుంచే పారి\nపోయి వస్తున్నాం. ఈ రాత్రికి మే మిక్కడే\nపడుకో దలిచాం,” అన్నారు. \"మీ రెవరు?”\nఅని భీమన్న అడిగాడు. \" మేము నగల వర్తకులం. 'మేమీ చెట్ల\nమీద ఎక్కి పడుకుంటాం. నువు కాస్త కని\nపెట్టి ఉన్నావంటే నీకు కొంత ముట్ట\nజెప్పుతాం,” అన్నారు వారు.\n\"మీరు చెట్లెక్కండి, నేను మాత్రం\nకిందనే పడుకుంటాను,” అన్నాడు భీమన్న.\n\"పురుగూ పుట్రా వస్తే?” అన్నారు\nనగల వర్తకులు.\n\" చంపేస్తాను. మరేం భయం లేదు.\nమీరు మాత్రం నిద్రలో కింద పడిపోకుండా\nజాగ్రత్త పడండి,\" అన్నాడు భీమన్న.\n\"భలేవాడు! గట్టివాడు! ధైర్యశాలి!\"\nఅని భీమన్నను మెచ్చుకుంటూ నగల వర్త\nకులు చెట్లెక్కి, తమ మూటలను చెట్టు\nకొమ్మలకు తగిలించి, తాము పడిపోకుండా\nగట్టిగా కొమ్మలకు కట్టుకుని నిద్రపోయారు.\nభీమన్నమటుకు చెట్టు మొదలుకు చేర\nగిలబడి అలాగే నిద్ర పోయాడు.\nఒక రాత్రివేళ దొంగలు బారుగా నడుస్తూ\nఅటుగా వచ్చారు. ముందు నడిచే దొంగ\nభీమన్న కాలు తగిలి పడిపోతూ, “కొంచెం\nఎడంగా రండి. ఇక్కడ ఏదో దుంగ\nఅడ్డంగా ఉంది,\" అన్నాడు.\nదొంగ కాలు తగలగానే భీమన్న మేలు\nకున్నాడు. వాడు కోపంగా, \"ఏమయ్యా,\nనన్ను చుంగ అంటావా? నీకు కళ్ళు\nలేవూ?” అంటూ లేచి నిలబడ్డాడు.\n\"ఓహెూ, మనిషివా? అయితే నీ దగ్గిర\nఉన్నదంతా ఇచ్చెయ్యి. లేకపోతే చంపే\nస్తాము,” అన్నాడు దొంగ.\n“ఇస్తాను. కాని మీరెవరు?” అన్నాడు\nభీమన్న.\n\"దొంగలం! ఊఁ, నీ దగ్గిర ఉండేదంతా\nపైకి తియ్యి,” అన్నారు దొంగలు.\n\"మీరేనా దొంగలంటే. సరే, ఈ పావలా\nతీసుకోండి. నా దగ్గిర ఇంతకన్న ఇంకేమీ\nలేదు,” అంటూ భీమన్న తన దగ్గిర ఉన్న పావలా వాళ్ళకిచ్చేశాడు. వాళ్ళు తమ\nదారిన బయలుదేరారు.\nవాళ్ళు కొంతదూరం వెళ్ళాక భీమన్న,\n\"ఏమండోయ్, దొంగలూ!\" అని వెనక్కు\nపిల్చి, \"ఆ పావలా నా కొక షావుకా\nరిచ్చాడు. అది ఒకవేళ పూటా పావలా\nఅయితే తరువాత నన్నని ఏమీ లాభంలేదు.\nఈ చెట్ల మీద నగల వర్తకులున్నారు. వాళ్ళకు\nచూపిస్తే ఆ పావలా మంచిదయింది, పూటా\nఅయింది చెబుతారు!\" అన్నాడు.\n\"నగల వర్తకులు\" అన్న మాట చెవిని\nపడగానే దొంగలకు ఎక్కడలేని ఉత్సా\nహమూ వచ్చింది. వాళ్ళు చెట్లన్నీ ఘాలించి,\nనగల వర్తకుల నందర్నీ చితక తన్ని వారి\nమూటలు కాజేశారు. వాళ్ళు భీమన్నతో,\n\" నువు మాతో చేరిపో. నీకు దొంగతనం\nనేర్పిస్తాం. సుఖంగా బతకవచ్చు!” అన్నారు.\n\"ఓ, అలాగే చేరుతాను. నా కెక్కడైనా\nఒకటే,” అన్నాడు భీమన్న దొంగలతో.",
            "book_page_end": 48
        },
        {
            "title": "రామాయణం",
            "book_page_start": 49,
            "pdf_page_start": 67,
            "pdf_page_end": 74,
            "author": "చందమామ బృందం",
            "genre": "పురాణం/ఇతిహాసం",
            "moral": "పితృవాక్య పరిపాలన అత్యంత ప్రధానమైన ధర్మం. ధర్మ నిర్వహణకు, భార్య భర్తను అనుసరించాలి.",
            "keywords": [
                "రాముడు",
                "సీత",
                "కైకేయి",
                "దశరథుడు",
                "వనవాసం"
            ],
            "characters": [
                "రాముడు",
                "సీత",
                "లక్ష్మణుడు",
                "దశరథుడు",
                "కైకేయి",
                "కౌసల్య",
                "భరతుడు",
                "జనకమహారాజు"
            ],
            "locations": [
                "అయోధ్య",
                "అంతఃపురం",
                "దండకారణ్యం"
            ],
            "content": "తండ్రిని ఆ స్థితిలో చూడగానే రాముడికి\nపామును తొక్కినట్టుగా భయం కలిగింది.\nఅతను కళవళపడి కైకేయితో, \"అమ్మా,\nనా పల్ల ఏదైనా తప్పు జరిగిందా? తండ్రిగారు\nఇలా కలవర పడటానికి కారణమేమిటి?\nఆయనను ఇలా ఎన్నడూ చూడలేదు.\nనాకేమో ఆందోళనగా ఉన్నది,\" అన్నాడు.\nకైకేయి కొంచెంకూడా బిడియం లేకుండా, \"రాజు గారికి కోపమూ లేదు,\nశాపమూ లేదు. ఆయనకు ఒక కోరిక\nఉన్నది. అది నీకు చెప్పటానికి జంకు\nతున్నాడు. ఒకప్పు తీయనగారు నాకు ఒక\nవర మిస్తానన్నాడు. ఎందుకన్నానా అని\nఇప్పుడు కుళ్ళుతున్నాడు. ధర్మం జరగటం\nప్రధానం కద. నీ తండ్రి ఆడినమాట తప్ప దని చెప్పింది.\nకైక రాముడితో దేవాసుర యుద్ధం నాటి\nవిషయాలుచెప్పి, ఆయన ఆ సమయంలో\nఇస్తానన్న వరం ప్రకారం రాముడు పధ్నాలు\nగేళ్ళు అరణ్యవాసానికి పోవలసి ఉంటుం \"ఈ పట్టాభిషేక యత్నం వృధా పోదులే.\nభరతుడు పట్టాభిషేకం చేసుకుని భూమి\nనాలుగు చెరగులూ పాలిస్తాడు. నీవు నార\nబట్టలూ, జడలూ ధరించి పధ్నాలుగేళ్ళు\nఅరణ్యవాసం వెళ్ళినట్టయితే నీ తండ్రికి\nఆడి తప్పాడన్న అపఖ్యాతి చుట్టుకోకుండా\nపోతుంది,” అన్నదామె.\nఇంత దారుణమైనమాట, ఇంత పరు\nషంగా చెవిని పడినప్పుడు మరొకడైతే ఎంతో\nకలవరపడి, మధనపడి, కైకేయి మొహం\nచూడడానికి కూడా సిగ్గుపడి ఉండును. కాని\nరాముడటు వంటి వికారాలేమీ లేకుండా,\n\" అమ్మా, అలాగే కాని, నేను నారబట్టలు కట్టి అరణ్యానికి పోతాను. భరతుడి కోసం\nవెంటనే కబురు పంపండి తండ్రిగాతి\nప్రతిజ్ఞా, నీ కోరికా ఇదే అయినప్పుడు నేను\nభరతుడికి రాజ్యం ఇవ్వనంటానా? భర\nతుడికి పట్టంకట్ట నిశ్చయించానని తండ్రి\nగారు నాతో అనకపోవటమే సన్ను బాధి\nస్తున్నది,\" అన్నాడు.\nఈ మాటలకు కైకేయి సంతోషించి,\n\"మరేం లేదులే. ఆయన మాట దక్కిస్తావో,\nదక్కించవో అనే జంకుచేతనే ఆయన నీతో\nఈ సంగతి చెప్పలేదు. నువు మాత్రం జాగు\nచేయక అడవికి బయలుదేరు. నీవు వెళ్ళే\nదాకా మీ తండ్రిగారు స్నాన భోజనాదులు\nచెయ్యడు,” అన్నది.\nకైకేయి అన్న ఈ మాటలకు దశరథుడు\nలోలోపల కుమిలి మూర్ఛపోయాడు. రాము డాయనను లేవదీని కూచోబెట్టి కైకేయతో,\n\"అమ్మా, నాకు లోపల నిజంగా రాజ్య\nకాంక్షా, ధనకాంక్షా లేవు. నే నింకేమైనా\nచేయవలసినది ఉంటే చెప్పు. నీవు రాజు\nగారిని కోరిన వరాలు చాలా అల్పమైనవి.\nనీవు నిజంగా కొండనుతవ్వి ఎలుకను పట్టు\nకున్నావు,” అన్నాడు.\nదశరథుడు బావురుమని ఏడ్చి స్పృహ\nతప్పి పడిపోయాడు. రాముడు తండ్రికీ,\nకైకేయికి ప్రదక్షిణ నమస్కారంచేసి అంతః\nపురం నుంచి బయిటికివచ్చి తన చెలికాళ్ళ\nకేసిచూసి, పట్టాభిషేక సంబారాలకు\nప్రదక్షిణం చేసి బయలుదేరాడు. లక్ష్మణుడు\nఆపుకోరాని దుఃఖంతోనూ, ఆగ్రహంతోనూ\nపెనుగులాడుతూ అన్నను వెంబడించాడు.\nరాముడు రథమెక్క లేదు. ఛత్రచామ\nరాలు నిషేధించాడు. సర్వసంగ పరిత్యాగం\nచేసిన యోగియొక్క మనస్థితి తెచ్చి పెట్టు\nకుని, ఈ దుర్వార్త చెప్పటానికి కౌసల్య మంది\nరానికి బయలుదేరాడు. దశరథుడి అంతః\nపుర స్త్రీలు గొల్లున ఏడవటం వినపడింది.\nరామలక్ష్మణులు కౌసల్యనగర్తుకు వచ్చే\nసరికి అక్కడ ఎవరికీ జరగబోయేది\nతెలియదు. రాముడు మొదటి ప్రాకార\nద్వారం నుంచి లోపలికి పోతూంటే, అక్కడ\nఉండిన ఒక వృద్ధుడూ, మరికొందరూ లేచి\nనిలబడి విజయధ్వానాలు చేశారు. రెండవ\nప్రాకారం వద్ద ఉండే వృద్ధ బ్రాహ్మణులకు\nనమస్కరించి, మూడోప్రాకారం చేరాడు.\nఅక్కడి కావలివాళ్ళంతా స్త్రీలు. వారిలో\nకొందరు కౌసల్యతో రామలక్ష్మణుల రాక\nచెప్పటానికి పరిగెత్తారు; మిగిలినవాళ్ళు,\nమహారాజుకు జయం కలగాలి!\" అని\nకేకలు పెట్టారు.\nరాముడు వచ్చేసరికి కౌసల్య అగ్నిలో\nహెూమం చేస్తున్నది. ఆమె రాముడి కెదురు\nవచ్చి, కౌగలించుకుని, శిరస్సు ముద్దు\nపెట్టుకుని,\" నాయనా, భోజనం చేద్దువు\nగాని పద!\" అన్నది.\nతల్లికి ఈ విషాదవార్త ఎలా తెలపాలో\nతెలియక తికమకపడుతూ రాముడు,\n\" అమ్మా, నీ కింకా తెలియదులాగుంది.\nఅంతా తారుమారై పోయింది. నేను పధ్నాలు\nగేళ్ళు మునిలాగా, మాంసం వర్ణించి, కంద\nమూల ఫలాలు తింటూ దండకారణ్యంలో\nఉండబోతున్నాను. నేను కూచునేది\nసింహాసనం మీద కాదు, దర్భల చాప మీద,\nనాన్నగారు భరతుడికి పట్టంగట్టబో\nతున్నారు,” అన్నాడు.\nఈ మాట విని కౌసల్య మొదలు నరికిన\nఅరిటి చెట్టులాగా పడిపోయి నేలపై\nదుఃఖంతో పార్లింది. రాముడామెను లేవ\nదీసి కూచోబెట్టి దుమ్మంతా దులిపాడు.\nకౌసల్య రాముడితో, \" నాయనా, నా జన్మకు\nసుఖం లేదు కాబోలు. నిన్ను కని ఈ బాధ\nభరించేకన్న గొడ్రాలుగానే ఉండిపోయి\nనట్టయితే, పిల్లలు లేరన్న చింత ఒక్కటే\nబాధించేది. ఎన్నడూ నేను సుఖపడి\nఎరగను; నీవు రాజువైతే సుఖపడదామను\nకుంటున్నాను. కావటానికి నేను రాజుగారి\nపెద్ద భార్యనే కాని, సవతుల చేత పడరాని\nమాటలన్నీ పడ్డాను. ఏమంటే నా భర్తకు\nనేనంటే లక్ష్యంలేదు, నాకు స్వాతంత్ర్యమూ\nలేదు. ఇక నేను కైకేయి పరిచారికలకంటె\nహీనంగా బతకాలి. నీవు పుట్టిన ఈ పదిహే\nడేళ్ళూ నీ వెప్పుడు రాజువవుతావా అని\nఎదురు చూస్తూ వచ్చాను. ఆ ఆశకూడా\nపోయింది. నాకు చావు వచ్చినా బాగుం\nడును, కాని అది కావాలన్నప్పుడు రాదు.\nనాయనా, నేనుకూడా నీ వెంటనే అడవులకు\nవస్తాను,” అన్నది.\nకౌలస్య మాటలు వింటుంటే లక్ష్మణుడికి\nఒక ఆలోచన వచ్చింది. అతడు కౌసల్యతో,\n\"అమ్మా, ఆ కైకేయి మాట విని అన్న\nఅడవికి పోవటం నాకు సవ్యంగా కనపడ\nలేదు. రాజు ముసలివాడు, ఆయన మనసు\nదుర్బలమైనది. స్త్రీ వ్యామోహంచేత ఆయన\nఅన్యాయమైన పని చెయ్యమంటే కొడుకుల\nమైన మేము చేయాలని ఎక్కడ ఉంది?\"\nఅని, రాముడితో, \" అన్నా, రాజు నిన్ను\nఅడవికి పొమ్మన్నమాట అందరికీ తెలియక\nముందే మనం మన శౌర్యంతో రాజ్యాన్ని\nవశపరుచు కుందాం. నేను విల్లుపట్టి మనని\nనిరోధించే వాళ్ళందరినీ చంపుతాను. మన\nతండ్రికూడా మనకు పగవాడే అయినాడు.\nఆయనను చంపినా, కాళ్ళూ చేతులూ కట్టి\nపడవేసినా తప్పులేదు. మా అందరిలోనూ\nపెద్దవాడవు. ఈ రాజ్యం నీది? రాజు\nమాత్రం దీన్ని మరొకరికి ఎలా ఇస్తాడు?\nనీవేమి అపచారం చేశావని నిన్ను అడవు\nలకు పంపుతాడు? నిన్ను అడవులకు పంపే\nటంత శక్తిమంతుడా ఈ రాజు? ఇదుగో\nనా విల్లు! నేను యుద్ధానికి సిద్ధంగా\nఉన్నాను,” అన్నాడు.\nకౌసల్య రాముడితో, \"నాయనా,\nలక్ష్మణుడు చెప్పినట్టు చెయ్యి. నీవు\nనీ తండ్రి మాటే వినాలని ఏమున్నది?\nనేను తల్లిని కానా? నీవు అడవులపాలు\nకావటానికి నేను ఒప్పను. ఒకవేళ వెళ్లావో\nఉపవాసాలు చేసి ప్రాణాలు విడుస్తాను.\nఆ పాపం నీకు చుట్టుకుంటుంది,” అన్నది.\nరాముడు తల్లితో, \"నేను నాన్నగారి\nమాట అబద్ధం చేయలేను, జవదాటలేను.\nపితృవాక్యం పాలించటానికి ఎందరో\nఘోరాలు చేశారు. కండుడు అనే ముని\nగోపథ చేశాడు. పరశురాముడు తల్లినే\nచంపాడు. మా మూల పురుషుడైన సగరుడి\nకొడుకులు తండ్రి ఆజ్ఞపై పాతాళానికి\nపోయి, అరవైవేలమంది ఒక్కసారిగా\nమరణించారు. అమ్మా, నేను నిన్ను ధిక్క రించటానికి అరణ్యానికి పోతున్నానా?”\nఅని, లక్ష్మణుడితో, \"లక్ష్మణా, నీకు నాపై\nగల ప్రేమా, నీ పౌరుషమూ నేనెరగనా?\nఅన్నిటికన్న ధర్మం గొప్పది. దానిని మనం\nనిలబెట్టాలి. అందుచేత నా బుద్ధి నను\nసరించే నీవు కూడా ఆలోచించు,” అన్నాడు.\nతల్లిని సమాధాన పరచటానికి రాముడు\nఎన్నో ధర్మాలు చెప్పాడు. కౌసల్య ముసలి\nభర్తను విడిచి తన వెంట రావటం భావ్యం\nకాదన్నాడు. అతను లక్ష్మణుడితోకూడా,\n\" ఇది దైవ నిర్ణయం. కాకపోతే, నే నంటె\nఅంత ప్రేమగా ఉండే కైకేయి నన్ను\nఅడవులకు పొమ్మంటుందా? పట్టాభిషేకం\nనిలిచి పోయిందంటే నీ కింత బాధగా\nఉన్నదే, పట్టాభిషేకం జరుగుతున్నదని\nతెలిసి ఆమె ఎంత బాధ పడిందో? నేను\nతండ్రిగారి మనసుగాని, ఆమె మనసుగాని\nనొప్పించినట్టు నాకు జ్ఞాపకం లేదు. ఇప్పుడా\nపని చేయలేను,” అని చెప్పాడు.\nరాముడు తండ్రి ఆజ్ఞ పాలించటానికి\nగాను అడవికి వెళ్ళే దృఢనిశ్చయం చేసు\nకున్నాడని గ్రహించి, కౌసల్య ఆతని క్షేమం\nకోసం బ్రాహ్మణుల చేత హెూమం చేయించి,\nఆశీర్వదించి పంపింది.\nరాముడు సీతయొక్క అంతఃపురానికి\nవెళ్ళాడు. అతనికి సీతను చూడగానే కన్నీరు ఆగలేదు. పట్టాభిషేకం చేసుకునే\nఉత్సాహంలేకపోగా, తల వంచి కన్నీరు\nకార్చుతూ, వెంట ఎవరూ లేకుండా వచ్చే\nభర్తను చూసి సీతకూడా కంపించింది.\nఆమె అతని దిగులుకు కారణ మడిగింది.\nజరిగినదంతా చెప్పి రాము డామెతో,\n\" నేను అడవుల నుంచి తిరిగి వచ్చేవరకూ\nనీవు భరతుడి వద్ద ఉండి అతను చెప్పినట్టు\nనడచుకో. అతని ఎదట నన్నెప్పుడూ\nపొగడకు. బంధుత్వం తప్పిస్తే, భరతుడు\nనిన్ను పోషించ వలసిన కారణం మరొకటి\nలేదు. అందుచేత నీవు అతను సంతోషించే\nటట్టు మసలుకో. వృద్ధులైన నా తల్లి దండ్రు\nలను కనిపెట్టి ఉండు,” అని చెప్పాడు.\nఈ మాటలు విని సీత, ప్రణయంతో\nకూడిన కోపంతో, \"ఇవేం మాటలు? నన్ను\nతేలిక జేసి పరాచకాలాడుతున్నావా? ఆడ\nదానికి భర్తే కదా గతి! నిన్ను వనవాసం\nవెళ్ళమంటే నన్ను వెళ్ళమన్నట్టు కాదా?\nనీవు అడవిలో సంచరించటమే జరిగితే,\nముళ్ళన్ని నా కాళ్ళతో తొక్కి నీకు దారి\nచేస్తూ నేను ముందు నడవనా? నీ వంటి\nపరాక్రమవంతుడి వెంట ఉండగా, నాకు\nఅరణ్య భయం ఉండబోదు. అడవిలోని\nవారందరినీ కాపాడగల వాడివి సన్ను\nకాపాడలేక పోవు. అడవిలో నేను, అది\nకావాలి, ఇది కావాలి అని అడగబోను.\nనీవు లక్ష చెప్పినా సరే నా మనసు\nమారదు,\" అన్నది.\nసీత తన వెంట అడవులకు వచ్చి\nకష్టాలు పడటం రాముడిగి కొంచెం కూడా\nఇష్టం లేదు. ఆ కష్టాలను వివరించి\nచెప్పాడు. కాని సీత వాటిని లక్ష్యపెట్టలేదు.\n\"నిన్ను చూసి సాముద్రిక వేత్తలు వన\nవాస యోగం ఉన్నదని చెప్పినట్టే నన్ను\nచూసికూడా జ్యోతిష్కులు నాకు వనవాస\nయోగం ఉన్నదని చెప్పారు. అందుచేత\nనేను నీ వెంట అరణ్యానికి వచ్చి తీరు\nతాను,\" అన్నది.\nఅప్పటికి రాముడు ఆమెను తీసుకు\nపోవటానికి సమ్మతించలేదు. సీతకు\nకోపమూ, దుఃఖమూ ముంచుకు వచ్చాయి.\nఆమె రాముడితో, \" అయ్యో, మా నాన్న\nఅయిన జనకమహారాజు, తన అల్లుడు పురుషరూపంలో ఉన్న ఆడదని తెలిస్తే\nఏమనుకుంటాడు? నిన్ను శూరుడని తెలి\nయనివారు అనుకుంటున్నారు! నీ భయం\nదేనికి? నేనేం తప్పు చేశానని నన్ను విడిచి\nపెట్టి పోవాలనుకుంటున్నావు? నీవు తప్ప\nనాకు వేరే దిక్కులేదు గదా, నేను నిన్ను\nవిడిచిపెట్టి వంశానికి కళంకం తీసుకు\nరావాలా? నీ వున్న చోటే నాకు స్వర్గమని\nచెప్పానే!\" అంటూ బోరున ఏడ్చింది.\nరాముడామెను రెండు చేతులా దగ్గిరికి తీసుకుని, సముదాయించి, తన వెంట\nతీసుకు పోతానని మాట ఇస్తూ, \"వనవా\nసానికి సిద్ధంకా ! నీ వద్ద ఉన్నదంతా దానం\nచేసెయ్యి. నీ వస్తు సామగ్రి యావత్తూ\nముందు పనివాళ్ళ కిచ్చి, మిగిలినది బ్రాహ్మ\nణాల కియ్యి. సన్యాసులకు భోజనం\nపెట్టించు, బిచ్చగాళ్ళకు దానాలు\nచేయించు,\" అన్నాడు. సీత పరమానం దంతో ఆ పనులన్నీ సాగించింది.",
            "book_page_end": 56
        },
        {
            "title": "కమకురా బుద్ధవిగ్రహం",
            "book_page_start": 57,
            "pdf_page_start": 75,
            "pdf_page_end": 75,
            "author": "చందమామ బృందం",
            "genre": "విశేషాలు/చారిత్రక అంశం",
            "moral": "N/A",
            "keywords": [
                "బుద్ధవిగ్రహం",
                "కమకురా",
                "జపాను",
                "అమిద",
                "కంచురేకులు"
            ],
            "characters": [],
            "locations": [
                "జపాను",
                "కమకురా"
            ],
            "content": "ఇది జపానులో కమకురా వద్ద ఉన్నది. దీనిని క్రీ. శ. 750 లో, ఒక అంగుళం మందంగల పోత కంచురేకులతో నిర్మించారు. దీని నుదురు వెండితోనూ, కన్నులు బంగారంతోనూ చేశారు. దీని ఎత్తు దాదాపు 50 అడుగులు, చుట్టుకొలత 97 అడుగులు, బరువు 450 టన్నులు. ఈ బుద్ధుణ్ణి జపానువారు \"అమిద” అని పిలుస్తారు.",
            "book_page_end": 57
        },
        {
            "title": "దయ్యం బుద్ధి",
            "book_page_start": 62,
            "pdf_page_start": 80,
            "pdf_page_end": 80,
            "author": "చందమామ బృందం",
            "genre": "హాస్యం/జానపదం",
            "moral": "దయ్యాలు కూడా బుద్ధిమంతులైన మనుషుల మాటలు విని మోసపోతాయి.",
            "keywords": [
                "దయ్యం",
                "తెలివి",
                "బంగారు మొహర్లు",
                "యూ",
                "వాంగ్"
            ],
            "characters": [
                "వాంగ్ (దయ్యం)",
                "యూ"
            ],
            "locations": [
                "సూంగ్ రాజ్యం"
            ],
            "content": "16 వందల ఏళ్ళ క్రితం సూంగ్ రాజ్యంలో వాంగ్ అనే వాడు జబ్బు చేసి చనిపోయి దయ్యమై తన ఇంటినే పట్టాడు. వాడు ఉత్త లాగు మాత్రమే తొడుక్కుని జనానికి కనిపించేవాడు. అప్పుడప్పుడూ మనిషి గొంతుతో మాట్లాడే వాడు. అందరిపైనా రాళ్ళూ, మట్టి విసిరేవాడు.\nఈ దయ్యం కొంత కాలమయాక యూ అనే వాడి ఇంటిని పట్టి అక్కడ అల్లరి సాగించింది. 'చూసి చూసి యూ దయ్యంతో, \" నీవు రాళ్ళూ, మట్టి వేసి కొడితే ఫరవా లేదు. డబ్బులు తీసుకుని కొట్టకు, నీకు పుణ్యం వుంటుంది,” అన్నాడు.\nవెంటనే దయ్యం యూ పైన డబ్బులు విసిరి వేసింది. యూ వాటిని ఏరుకుని, \"ఇవి చిన్న చిన్న నాణాలు గనక సరిపోయింది. పెద్ద పెద్ద బంగారు' మొహర్లతో కొట్టితే ఏమయేది?” అన్నాడు.\nఈ మాట వినగానే దయ్యం యూను పెద్ద బంగారు మొహర్లతో కొట్ట సాగింది. ఇలా ఆరేడు సార్లు జరిగాక యూ ఆ మొహర్లను పోగు చేసుకుని ధనికుడయాడు.",
            "book_page_end": 62
        },
        {
            "title": "భారతం",
            "book_page_start": 64,
            "pdf_page_start": 82,
            "pdf_page_end": 82,
            "author": "చందమామ బృందం",
            "genre": "పురాణం/ఇతిహాసం",
            "moral": "ధర్మం తప్పి చేసే పనులు ఎప్పటికీ అపజయాన్నే ఇస్తాయి, అన్యాయంగా రాత్రిపూట దాడి చేయడం మహాపాపం.",
            "keywords": [
                "మహాభారతం",
                "అశ్వత్థామ",
                "కృపాచార్యుడు",
                "పాండవ శిబిరం",
                "భూతం"
            ],
            "characters": [
                "అశ్వత్థామ",
                "కృపుడు (కృపాచార్యుడు)",
                "కృతవర్మ",
                "దుర్యోధనుడు",
                "ద్రోణుడు",
                "మహా భూతం"
            ],
            "locations": [
                "పాండవ శిబిరం",
                "కీకారణ్యం"
            ],
            "content": "కృపుడూ, కృతవర్మా, అశ్వత్థామా వాహనా లెక్కి దక్షిణంగా బయలుదేరి పాండవ శిబిరానికి సమీపంలో ఎవరికీ కనబడని చోటుగా చూసుకుని అక్కడ కొంతసేపు విశ్రమించారు. సూర్యాస్తమయం అయాక వారు ఆ చేరువనే ఉన్న కీకారణ్యం ప్రవేశించారు. ఒక వెయ్యి కొమ్మల మర్రి కింద రథాలు విప్పి, కాలకృత్యాలు తీర్చుకుని విశ్రమించారు. కృప కృత వర్మలకు త్వరలోనే నిద్రపట్టింది. అశ్వత్థామ మాత్రం క్రోధావేశంతో కన్ను మూయలేదు.\nఆ మర్రి చెట్టు మీద అనేక వేల కాకులున్నాయి. ఒక రాత్రివేళ ఒక పెద్ద గుడ్లగూబ ఎక్కడినుంచో వచ్చి, తన శత్రువులైన ఆ కాకులు నిద్రలోవుండగా వాటిపైన పడి చిత్రవధ చెయ్యటం అశ్వత్థామ కళ్లారా చూశాడు. ఆ గుడ్లగూబ తనను ఇదేవిధంగా శత్రు నిర్మూలనం చెయ్యమని హితబోధ చేస్తున్నట్టుగా అతనికి తోచింది. తాను పాండవులను ఎదిరించి పోరాడటం ఆత్మహత్యే అవుతుంది. తాను దుర్యోధనుడికి చేసిన వాగ్దానం నెరవేర్చుకోవా లంటే తన శత్రువులైన పాండవ పాంచాలురను నిద్రిస్తూవుండగానే చంపెయ్యాలి.\nఅశ్వత్థామ తన మేనమామ అయిన కృపాచార్యులనూ, కృతవర్మనూ లేపి వారితో తన ఆలోచన చెప్పాడు. ఈ ఆలోచనకు సిగ్గుపడి వారిద్దరూ తలలు వంచుకున్నారు. కృపాచార్యులు అతనితో, “తెల్లవారని, ముగ్గురమూ వెళ్లి పాండవులతో యుద్ధం చేద్దాం,” అన్నాడు. \"అలా కాదు. నే నిప్పుడే వెళ్లి నిద్రపోయే పాండవులనూ, పాంచాలురనూ నా కత్తితో చంపేయాలి,” అన్నాడు అశ్వత్థామ.\nఇద్దరికీ కొంతసేపు చర్చజరిగింది. ఇలా చేయటం అన్యాయమన్నాడు కృపాచార్యులు. వచ్చే జన్మలో పురుగుగానైనా పుడతాను గాని, ఈ పని చెయ్యక మాననన్నాడు అశ్వత్థామ. భీష్ముణ్ణి, తన తండ్రి అయిన ద్రోణుణ్ణి, భూరిశ్రవుణ్ణి, దుర్యోధనుణ్ణి, పాండవులు న్యాయంగానే కొట్టారా అనికూడా అడిగాడు.\nఅతను దృఢనిశ్చయుడై తన రథాన్ని సిద్ధం చేసుకుంటూ వుండటం చూసి, కృపాచార్యులూ, కృతవర్మాకూడా కవచాలు తొడిగి, బాణాలు తీసుకుని అతని వెంట బయలు దేరారు. వారు పాండవ శిబిరాన్ని చేరేసరికి శిబిరంలో అందరూ గాఢ నిద్రలోవున్నారు.\nఅశ్వత్థామ మిగిలిన ఇద్దరితోనూ శిబిరద్వారం సమీపించేసరికి ద్వారానికి అడ్డంగా ఒక మహా భూతం నిలబడి వున్నది. అది పులితోలు ధరించి వున్నది. దాని శరీరం నుంచి జ్వాలలు వెలువడుతున్నాయి. దానికి గల అసంఖ్యాకమైన చేతులలో భయంకరమైన ఆయుధా లున్నాయి. దాని శరీరాన్ని పాములు చుట్టివున్నాయి. దాని ముఖం భయంకరంగా వున్నది.\nఆ భూతాన్ని చూసి భయపడక ఆశ్వత్థామ దానిపై తన వద్దనున్న దివ్యాస్త్రాలు ప్రయోగించాడు. కాని ఆ భూతం వాటి సన్నిటినీ దిగమింగింది. అతను తన వద్ద వున్న ఒక శక్తి, ఒక ఖడ్గమూ, ఒక గదా భూతంపై వేశాడు. అన్నీ వృధా అయిపోయాయి. అశ్వత్థామ నిరాయుధు డైపోయాడు. తన మేనమామ మాట విననందుకు అతను పశ్చాత్తాపపడ్డాడు.",
            "book_page_end": 64
        }
    ],
    "statistics": {
        "total_stories": 12,
        "author_counts": {
            "చందమామ బృందం": 7,
            "ఉత్పల సత్యనారాయణాచార్య": 1,
            "దాసరి సుబ్రహ్మణ్యం": 1,
            "సి. మాధవరావు": 1,
            "కె. నరసింహారావు": 1,
            "త్రిపురారి సత్యనారాయణ": 1
        },
        "genre_counts": {
            "చరిత్ర": 1,
            "పురాణం": 1,
            "ఫాంటసీ/సాహసం": 1,
            "బేతాళ కథ": 1,
            "ఇతిహాసం/సాహసం": 1,
            "ఫాంటసీ/స్నేహం": 1,
            "జానపదం/ఫాంటసీ": 1,
            "హాస్యం/సాహసం": 1,
            "పురాణం/ఇతిహాసం": 2,
            "విశేషాలు/చారిత్రక అంశం": 1,
            "హాస్యం/జానపదం": 1
        }
    }
}
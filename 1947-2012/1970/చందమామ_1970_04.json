{
    "book_id": "చందమామ_1970_04",
    "stories": [
        {
            "title": "మంగమ్మ ప్రశ్న",
            "book_page_start": 2,
            "pdf_page_start": 16,
            "pdf_page_end": 18,
            "author": "ఎస్. శారదారామం",
            "genre": "జానపద కథ",
            "moral": "ఇతరుల ఆస్తిని దౌర్జన్యంగా లాక్కోవాలనుకునేవారు, దాని బరువును మోయలేరు. చేసిన తప్పును తెలుసుకుని పశ్చాత్తాపపడితే మంచి జరుగుతుంది.",
            "keywords": [
                "మంగమ్మ",
                "భద్రయ్య",
                "గుడిసె",
                "దౌర్జన్యం",
                "జ్ఞానోదయం",
                "పంచాయతీ"
            ],
            "characters": [
                "మంగమ్మ",
                "భద్రయ్య",
                "మంగమ్మ మనవడు",
                "గ్రామ పెద్దలు",
                "భద్రయ్య పాలేర్లు"
            ],
            "locations": [
                "గ్రామం"
            ],
            "content": "ఒక గ్రామంలో భద్రయ్య అనే మోతుబరి రైతు ఉండేవాడు. అతని ఇంటిపక్కనే మంగమ్మ అనే పేదరాలు గుడిసె వేసుకుని, అందులో ఉంటూ, పూలు పెంచి అమ్ముకుని తన అయిదేళ్ల మనవడితో జీవిస్తూ ఉండేది.\n\nమంగమ్మ గుడిసె ఉన్న ఆవరణ తన ఆవరణతో కలుపుకోవాలని భద్రయ్యకు దుర్బుద్ధి పుట్టింది. అతను మంగమ్మను పిలిచి, “చూడు, మంగమ్మా, నేను మా ఇంటిని పెంచాలనుకుంటున్నాను. నీ స్థలం నాకు ఇచ్చెయ్యి. నీకు నష్టం లేకుండా అంతో ఇంతో ముట్టజెప్పు తాలే,\" అన్నాడు.\n\nఅందుకు మంగమ్మ ఒప్పుకోలేదు. \"నాకూ, నా మనవడికీ ఉన్నదే ఆ గుడిసె. దాన్ని వదిలేసి ఎక్కడికి పోను ? అదే మా పంచ ప్రాణాలు నా భర్తా, కోడలూ, కొడుకూ ఆ గుడిసెలోనే చనిపోయారు. నా ప్రాణాలు కూడా ఆ గుడిసెలోనే పోతే నాకు తృప్తి,\" అన్న దామె భద్రయ్యతో..\n\nనయాన మంగమ్మను ఒప్పించలేక భద్రయ్య ఆమెను బెదిరించాడు : \"నువా గుడిసెను రేపటిలోగా ఖాళీ చేసి తీరాలి,\" అన్నాడు.\n\n“నేను నా గుడిసెను ఎందుకు ఖాళీ చెయ్యాలి? ఏ లెక్క ప్రకారం ?\" అని మంగమ్మ అడిగింది.\n\nభయాన కూడా మంగమ్మ లొంగకపోయే సరికి భద్రయ్య దౌర్జన్యానికి దిగాడు. అతను తన పాలేర్లను పిలిచి గుడిసెలోని సామాన్లు బయట పారేయించి, గుడిసెను పీకించేశాడు. మంగమ్మ ఏడుస్తూ వెళ్ళి తనకు జరిగిన అన్యాయాన్ని గ్రామ పెద్దలకు చెప్పుకున్నది.\n\nగ్రామ పెద్దలు పంచాయతీ జరిపి, భద్రయ్యను కూడా పిలిపించి సంజాయిషీ అడిగారు.\n\n\" ఈ ముసలిదాని కొడుకు బతికి ఉండగా నా దగ్గిర వందరూపాయలు అప్పుగా తీసుకుని, పత్రం రాసి ఇచ్చాడు. దీని భర్తగాని, ఈ ముసలిదిగాని ఇంత వరకు వడ్డీ అయినా చెల్లు వెయ్యలేదు. అసలు వడ్డీల కింద నేను వాళ్ళ గుడిసెను స్వాధీనం చేసుకున్నమాట నిజమే,\" అంటూ భద్రయ్య ఎవరిదో వేలి ముద్ర ఉన్న దొంగ పత్రాన్ని గ్రామ పెద్దలకు చూపాడు.\n\nగ్రామపెద్దలు ఆ పత్రాన్ని నమ్మి భద్రయ్యకు అనుకూలంగా తీర్పు చెప్పారు. ముసలిదానికి న్యాయం జరక్కుండాపోయింది.\n\nతరవాత ముసలి మంగమ్మ మరొక చోట గుడిసె వేసుకుని, పూర్వంలాగే పూలు అమ్ముకుంటూ కాలక్షేపం చెయ్యసాగింది.\n\nకొద్ది రోజులు గడిచాయి. భద్రయ్య మంగమ్మ గుడిసె ఉండిన చోట పునాదులు తవ్వించ సాగాడు. ఒకనాడు మంగమ్మ తన మనవణ్ణ వెంట బెట్టుకుని తవ్వకాలు జరిగే చోటికి వచ్చింది.\n\nభద్రయ్య ఆమెను చూచి, \"ఏం ఇట్లా వచ్చావు ? '' అని అడిగాడు.\n\n\"తమరు గొప్పవారు. నేను పేద ముండను. నువు నన్ను కనికరించదగిన వాడివి. నీ నుంచి ఒక చిన్న సహాయం కోసం వచ్చాను,'' అన్నది మంగమ్మ.\n\n''ఏమిటా సహాయం ?'' అని భద్రయ్య అడిగాడు.\n\n\"నా మనవడు పాతచోటు చూపించమని రోజూ ఒకటేపోరు,” అన్నది మంగమ్మ.\n\n\"చూపించావుగా? ఇక వెళ్ళు.\" అన్నాడు భద్రయ్య.\n\n\"పోతాను. ఒక గంపెడు నా గుడిసె మన్ను ఇప్పించు, బాబూ. దానితో పొయ్యి వేసుకుని, వండుకు తింటూ తృప్తి పడతాం,” అన్నది మంగమ్మ.\n\nఆ పిచ్చి కోరిక విని భద్రయ్య నవ్వి, \"సరే తీసుకుపో,\" అన్నాడు. మంగమ్మ ఒక గంప నిండా పాతగుడిసె మన్ను నింపుకుని, \"బాబూ, నీకు పుణ్యం ఉంటుంది, కాస్త ఈ గంప నీ చేతిమీదిగా నా నెత్తి కెత్తు,\" అన్నది.\n\nభద్రయ్య గంప ఎత్తబోయాడు. కాని అంత బరువు ఎత్తటం అతని వల్ల కాలేదు. మళ్ళీ మళ్ళీ ప్రయత్నించాడు. ముచ్చెమటలు పోశాయేగాని, ప్రయోజనం లేక పోయింది.\n\nమంగమ్మ గట్టిగానవ్వి, ‘ఈ గంపెడు మన్ను మోయలేని వాడివి ఇంత మన్నూ ఎలా మోద్దామనుకున్నావు నాయనా?\" అని ప్రశ్నించింది.\n\nభద్రయ్యకు అవమానమయింది. అవమానంతో బాటు జ్ఞానోదయం కూడా అయింది. తాను చేసిన పనికి సిగ్గుపడి, అతను ఆ తవ్విన పునాదులతోనే మంచి ఇల్లు కట్టించి, దాన్ని మంగమ్మకు ఇచ్చేశాడు.",
            "book_page_end": 4
        },
        {
            "title": "తేలు కుట్టిన దొంగ",
            "book_page_start": 5,
            "pdf_page_start": 19,
            "pdf_page_end": 22,
            "author": "ఎం. రామలింగేశ్వరరావు",
            "genre": "హాస్యం/జానపద కథ",
            "moral": "అత్యాశ దురాశకు దారితీసి చివరికి నష్టాన్ని మిగులుస్తుంది. ఇతరుల సొమ్మును అపహరించాలని చూసినవాడు తానే నష్టపోయాడు.",
            "keywords": [
                "ధర్మయ్య",
                "రామయ్య",
                "బంగారమ్మ",
                "దొంగతనం",
                "మర్రిచెట్టు",
                "వరహాలు"
            ],
            "characters": [
                "ధర్మయ్య",
                "రామయ్య",
                "బంగారమ్మ",
                "గ్రామ పెద్ద"
            ],
            "locations": [
                "గ్రామం",
                "మర్రిచెట్టు"
            ],
            "content": "పూర్వం ఒక గ్రామంలో ఇద్దరు స్నేహితులు ఉండేవారు. వారిలో ధర్మయ్య స్నేహపాత్రుడు, రామయ్య కొంచెం పిసినారి. ధర్మయ్యకు సంతానం లేదు. అందుకని అతను తీర్థయాత్రలు చేద్దామనుకున్నాడు. అతని వద్ద రెండువందల వరహాలు నగదున్నది. అందులో ఒక వంద దారి ఖర్చులకు ఉంచుకుని, మిగిలిన వందా ఎక్కడన్నా భద్రంగా దాద్దామనుకున్నాడు. దాన్ని ఎక్కడ దాయాలో తోచక, రామయ్యను సలహా అడిగాడు.\n\n\"నా దగ్గిర నీ సొమ్ము ఉంచగలను గాని, ఖర్చయిపోతుందని భయం. అందుచేత, ఊరి బయట ఉన్న మర్రిచెట్టు కింద సొమ్ము పాతిపెట్టావంటే నువు తిరిగివచ్చి తీసుకోవచ్చు,” అన్నాడు రామయ్య.\n\nధర్మయ్యకు ఈ సలహా నచ్చింది. అయితే పట్టపగలు సొమ్ము తీసుకుపోయి మర్రిచెట్టు కింద పాతిపెడితే ఎవరైనా చూసి, తవ్వి తీసుకోవచ్చు, అందుచేత రాత్రి మాటుమణిగినాక ఆ పని చేతామనుకున్నాడు ధర్మయ్య. కాని చీకట్లో పడి ఒంటరిగా వెళ్ళటానికి భయంవేసి, రామయ్యను తోడు తీసుకుని వెళ్ళి. వంద వరహాలూ మర్రిచెట్టు కింద పాతిపెట్టి, తెల్లవారుఝామునే ధర్మయ్య తన భార్యతో సహా కాశీకి బయలుదేరి వెళ్ళిపోయాడు.\n\nఆ రాత్రి రామయ్య చాలా పొద్దుపోయి ఇంటికి రావటం చూసి, అతని భార్య బంగారమ్మ కారణం అడిగింది. రామయ్య, ధనం దాచిన సంగతి భార్యకు చెప్పేశాడు. ఆ మాట వినగానే బంగారమ్మకు దుర్బుద్ధి పుట్టుకొచ్చి, ఆ సొమ్ము తీసుకురమ్మన్నది. రామయ్య మొదట ఒప్పుకోలేదు. కాని, బంగారమ్మ బావిలోపడి చస్తానని బెదిరించినాక, రామయ్య పెళ్ళాం చెప్పిన ప్రకారం రమే వెళ్ళి, మర్రిచెట్టు కింద దాచిన ధనం తవ్వి తీసుకొచ్చాడు. దాంతో బంగారమ్మ నగానట్రా చేయించుకుని, వంటినిండా తగిలించుకున్నది.\n\nకొంతకాలానికి ధర్మయ్య కాశీయాత్ర ముగించి స్వగ్రామానికి తిరిగివచ్చి, అప్పటి కప్పుడే మర్రిచెట్టు వద్దకు వెళ్ళి, ధనం దాచినచోట తవ్వి చూశాడు. సొమ్ము లేదు. ధర్మయ్య తిన్నగా గ్రామ పెద్ద వద్దకు వెళ్ళి తనకు జరిగిన అన్యాయం గురించి చెప్పుకున్నాడు.\n\nగ్రామపెద్ద ధర్మయ్య చెప్పినదంతా విని, \" లాభంలేదు, ధర్మయ్యా. నువు అడిగినంత మాత్రాన రామయ్య నీ డబ్బు తిరిగి ఇవ్వడు. అసలు నువు డబ్బు పాతి నట్టు సాక్ష్యమే లేదు. అందుచేత ఒక పని చెయ్యి,” అని ధర్మయ్యకు ఒక మంచి ఉపాయం చెప్పాడు.\n\nగ్రామ పెద్ద ఇంటి నుంచి ధర్మయ్య రామయ్య ఇంటికి వెళ్ళాడు. ధర్మయ్యను చూడగానే రామయ్య గుండె గుభేలు మన్నది. అయితే ధర్మయ్య వాలకం చూస్తే, అతనికి తన సొమ్ముపోయిన సంగతి ఇంకా తెలిసినట్టు కనబడలేదు, ధర్మయ్య ఇంకా మర్రిచెట్టు దగ్గిరికి వెళ్ళి నట్టు లేడు, అనుకుని కాస్త ధైర్యం తెచ్చుకుని, \" ఏం ధర్మయ్యా, ఇదేనా రావటం? యాత్ర సుఖంగా జరిగిందా?” అని రామయ్య కుశలప్రశ్నలు వేశాడు.\n\n\"ఆ, నీ దయవల్ల ప్రయాణం దివ్యంగా జరిగింది. అయితే, చూడూ, మనం మరోసారి మర్రిచెట్టు దగ్గిరికి వెళ్ళి రావాలి. ఎందుకంటే, నేను బయలుదేరిన వేళావిశేషం ఏమిటోగాని, ఈ యాత్రలో వెయ్యి వరహాలు సంపాదించుకొచ్చాను. ఈ వెయ్యి వరహాలూ పాతమొత్తంతో కలిపి పాతిపెట్టి, అట్లా రామేశ్వరయాత్ర కూడా చేసుకొద్దామని నిశ్చయించాను. రేపు రాత్రికి నేను మీ యింటికి వస్తాను. మన మిద్దరమూ కలిసి మర్రిచెట్టు దగ్గిరికి పోదాం. సరేనా ?” అన్నాడు ధర్మయ్య.\n\nఇద్దరూ కలిసి మర్రిచెట్టు దగ్గిరికి పోవాలనే సరికి రామయ్య భయపడిపోయాడు. సరేనని తల ఆడించి ధర్మయ్యను పంపేసి, రామయ్య తన భార్యతో, \"కొంప ముణిగిందే!” అంటూ ధర్మయ్య అన్న మాటలు చెప్పి, \"రేపు రాత్రి నేను ఏ మొహం పెట్టుకుని ధర్మయ్య వెంట ఆ మర్రిచెట్టు దగ్గిరకు వెళ్ళను? నా దొంగతనం బయట పడిపోదూ.?\" అన్నాడు.\n\n\" ఈ భాగ్యానికే భయపడతారేమండీ? నా నగలన్నీ తాకట్టుపెట్టి ఓ నూరు వరహాలు పట్టుకొచ్చి మర్రిచెట్టు కింద పాతిపెట్టండి. అవి చూసుకుని ధర్మయ్య ధైర్యంగా తన వెయ్యి వరహాలు కూడా పాతిపెడతాడు. ఆయన అట్లా రామేశ్వరానికి ప్రయాణమైపోగానే మనం మొత్తమంతా తవ్వి తెచ్చుకుందాం,” అన్నది బంగారమ్మ.\n\nరామయ్య తన భార్యకు గల సూక్ష్మ బుద్ధిని మెచ్చుకుని, ఆమె నగలన్నీ తీసుకుపోయి తాకట్టుపెట్టి నూరు వరహాలు తెచ్చి, వాటిని తీసుకుపోయి, ఆ రాత్రి మర్రిచెట్టు కింద పాతచోట పాతిపెట్టి ఇంటికి తిరిగి వచ్చాడు.\n\nమర్నాడు రాత్రి రామయ్య ధర్మయ్య కోసం చాలాసేపు ఎదురు చూశాడు. కాని ధర్మయ్య జాడలేదు. అర్ధరాత్రి అయింది. రామయ్య ధర్మయ్య ఇంటికి వెళ్ళి తలుపు తట్టేసరికి, మంచి నిద్రలో ఉన్న ధర్మయ్య కళ్ళు నులుపుకుంటూ లేచివచ్చి, \"ఏం, రామయ్యా? అర్ధరాత్రివేళ వచ్చావు?” అని అడిగాడు.\n\n\"ఈ రాత్రికి మర్రిచెట్టు కిందికి పోదామంటివిగా?” అన్నాడు రామయ్య.\n\n\"ఓ అదా? నీకు తెల్లవారి చెబుదామనుకుంటున్నాను, రామయ్యా. నేను ప్రస్తుతానికి రామేశ్వరం ప్రయాణం మానుకున్నాను. అందుచేత సాయంకాలం అలా వెళ్ళి, మనం పాతేసిన డబ్బు కాస్తా తెచ్చేసుకున్నాను,\" అన్నాడు ధర్మయ్య.\n\nచేసేదిలేక రామయ్య ఇంటికి తిరిగి వచ్చి, జరిగినదంతా భార్యకు చెప్పాడు.\n\n\"అయ్యో, ఎంత మోసం! రెండు వందల వరహాల నగలు తాకట్టులో ఇరకబెట్టితిమే, వాటిని ఎట్లా విడిపించుకోవటం?” అని బంగారమ్మ ఏడిచింది. ఆమెతోబాటు రామయ్య ఏడిచాడు. కాని ఏం చేస్తారు? తేలు కుట్టిన దొంగలు! కిక్కురుమనటానికి లేదు.",
            "book_page_end": 8
        },
        {
            "title": "శిథిలాలయం - 28",
            "book_page_start": 9,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "ఫాంటసీ/సాహసం",
            "moral": "తెలియని ప్రదేశంలో ఆపదలు ఎదురైనప్పుడు తెలివిగా వ్యవహరించి, స్థానిక ప్రజల విశ్వాసాలను అర్థం చేసుకుని లక్ష్యాన్ని చేరుకోవాలి.",
            "keywords": [
                "శిఖిముఖి",
                "విక్రమకేసరి",
                "నాంగ్సోమ్",
                "వృశ్చికలంక",
                "శిథిలాలయం",
                "తేలు",
                "వెర్రి వెలగపండు"
            ],
            "characters": [
                "శిఖిముఖి",
                "విక్రమకేసరి",
                "నాంగ్సోమ్",
                "శిథిలాలయ పూజారి (ప్రస్తావన)",
                "వృశ్చికజాతి నాయకుడు",
                "పహరావాడు"
            ],
            "locations": [
                "వృశ్చికలంక",
                "శిథిల దేవాలయం",
                "కొండలు",
                "కొలను"
            ],
            "content": "[శిఖిముఖీ వాళ్ళు రాత్రివేళ ఒక చిన్న లంకలో విడిది చేశారు. వాళ్ళ పడవలను నీట ముంచ వచ్చిన శిథిలాలయ పూజారి బంటు ఒకడు నాంగ్సోమ్ చేత చంపబడ్డాడు. నాలుగు రోజుల ప్రయాణం తరవాత వాళ్ళు వృశ్చికలంక చేరారు. అక్కడ శిఖిముఖీ, విక్రమకేసరులకు పాడుబడ్డ దేవాలయం ఒకటి కనిపించింది. తరవాత —]\n\nగుట్ట మీద కనిపించిన పాడుబడ్డ దేవాలయం కేసి శిఖిముఖీ, విక్రమకేసరులు బయలుదేరారు. ఎంతో శ్రమకోర్చి, ఎన్నో ప్రమాదాలను ఎదుర్కొని యీ వృశ్చిక లంకకు వాళ్ళు చేరారు. శిథిలాలయం తమకు యింత సునాయాసంగా కళ్ళ పడుతుందని వాళ్ళు కలలో కూడా అనుకోలేదు.\n\nసూర్యాస్తమయమై, నాలుగు వైపులా చీకటి ముసురుకుంటున్న సమయంలో వాళ్ళిద్దరూ దేవాలయాన్ని చేరారు. కాని, ఆలయప్రాంగణంలో అడుగు పెడుతూనే వాళ్ళు పొందిన ఆశాభంగం అంతా యింతా కాదు. ఆలయం పూర్తిగా శిథిలావస్థలో వున్నమాట నిజం! కాని, తాత విక్రమ కేసరి ఊహించినట్టు అందులో శిల్పకళా ఖండాలు గాని, స్తంభాలకు బంగారు తొడుగులు గాని ఏమీ లేవు. అంతా వట్టి రాతి కట్టడం. గర్భగుడిలో కాళీదేవిమూర్తిని స్ఫురింపజేసే ఒక రాతివిగ్రహం, ఒక పక్కకు ఒరిగి వున్నది. గోడలలో వున్న గూళ్ళలో కొన్ని రాతి ప్రతిమలు చెల్లాచెదురుగా పడివున్నవి. ఆలయం ఏదో భూకంపం తాకిడికి గురి అయినట్టుగా శిఖిముఖీ, విక్రమకేసరులకు తోచింది.\n\n\"కేసరీ, యిది మనం వచ్చిన శిథిలాలయం లాగా లేదు. మీ తాతగారు విన్నదీ, మనకు ఇభ్యుజాతివాళ్ళు చెప్పింది ఎంతో అద్భుత శిల్పంతో వున్న ఆలయం గదా?\" అన్నాడు శిఖిముఖి.\n\nవిక్రమకేసరి, శిఖిముఖి మాటకు అవునన్నట్టు తలవూపి, విగ్రహాన్ని సమీపించాడు. అదే సమయంలో ఒక పెద్ద తేలు విగ్రహం వెనకనుంచి గోడవైపుకు చరచరా పాకిపోసాగింది. అది మామూలు తేళ్ళకన్న పదీ పన్నెండంతలు పెద్దదిగా వున్నది. విక్రమకేసరి దాన్ని చంపేందుకు కత్తి ఎత్తేంతలో మరి రెండు తేళ్ళు విగ్రహం వెనక నుంచి బయటికి వచ్చినై. శిఖిముఖి, విక్రమకేసరి చేయి పట్టుకుని, \"కేసరీ, వాటిని చంపేందుకు లేనిపోని శ్రమపడకు. ఇది వృశ్చికలంక ! ఈ రాక్షసి తేళ్ళను చంపదలిస్తే, మనకు మరొక పని చూసుకునేందుకు తీరికే వుండదు,” అన్నాడు నవ్వుతూ.\n\n\" ఆ మాట నిజమే. మనం వీటి వాత పడకుండా తప్పుకు తిరగటం ఒక్కటే సరైన మార్గం. సరే-యిది మనం అనుకున్న శిథిలాలయం కాదు. ఇప్పుడేమిటి చేయటం?” అన్నాడు విక్రమకేసరి.\n\nశిఖిముఖి తలవంచుకుని ఆలోచిస్తూ దేవాలయం నుంచి బయిటికి వచ్చి, చుట్టూ వున్న కొండల కేసి ఓసారి తలతిప్పి చూసి, \"మనం అసలు శిథిలాలయాన్ని కనుక్కోవ టానికి, యీ కొండలూ, గుట్టలూ వెతక్క తప్పనిసరిలా వున్నది. కాని, ఆ ప్రయత్నంలో మనం పూజారి దుర్మార్గుణుంచి ఎలాంటి బెడదా రాకుండా తగు జాగ్రత్తలో వుండటం అవసరం,” అన్నాడు.\n\n\"నా కొక అనుమానం కలుగుతున్నది, శిఖీ ! పూజారి మనకన్న ముందుగానే, యీ వృశ్చికలంక చేరాడు; అందుకు సందేహం లేదు. ఒకవేళ వాడు యీ సరికే శిథిలాలయాన్ని కనుక్కుని, అక్కడి అమూల్యమైన వస్తువులను హరించి పారిపోయి వుండడు గదా?” అన్నాడు కేసరి.\n\nఆ మాటలకు శిఖిముఖి నవ్వి, \"అనుమానాలతో, సందేహాలతో మనం బుర్రలు వేడెక్కించుకోవటం మంచిది కాదు రేపు సూర్యోదయంతోనే మనం యీ లంక అంతా శిథిలాలయం కోసం గాలిద్దాం. ఒకవేళ పూజారి మనకా సమయంలో తటస్థపడితే, వాడి అంతు చూద్దాం. ఈ సరికే వాడు శిథిలాలయం చేరటం కల్ల,” అన్నాడు.\n\nఆ తరవాత యిద్దరూ మౌనంగా పడవల దగ్గిరకు వచ్చి, అక్కడ వున్న వాళ్ళకు తాము చూసిన శిథిలదేవాలయాన్ని గురించి చెప్పారు. ఈ లంకలో అలాంటి శిథిలాల యాలు చాలా వుండవచ్చన్నాడు, నాంగ్ సోమ్. ఒకప్పుడీ లంకలో ఇభ్యుజాతివాళ్ళు వేలసంఖ్యలో వుండేవాళ్ళని కులపెద్దలు చెప్పగా విన్నానని అతడు చెప్పాడు.\n\nతరవాత వంట పని ముగించి, అందరూ భోజనాలు చేశారు. ఆ సరికి బాగా పొద్దు పోయింది. చంద్రకాంతిలో చుట్టూ వున్న కొండలూ, మహా వృక్షాలూ మిలమిలా మెరిసి పోతున్నవి. పడవలకు జాంగ్నోమ్న కాపలా పెట్టి, అందరూ నిద్రలకు ఉపక్రమించారు.\n\nబాగా ఆదమరిచి నిద్రపోతున్న శిఖిముఖి, నడి రాత్రివేళ దాపుల నేదో చప్పుడై చప్పున కళ్ళు తెరిచాడు. జాంగ్నోమ్ కుంటుతూ అతణ్ణి సమీపిస్తున్నాడు. వాడేదో ద్రోహం తలపెట్టాడన్ని ఆలోచన శిఖిముఖి మెదడులో మెరుపులా కదిలింది. ఆ వెంటనే అతడు పక్కన వున్న కత్తిని చేతికి తీసుకుని, లేచి నిలబడ్డాడు.\n\nజాంగ్నోమ్ ఓ క్షణకాలం నిర్విణుడై, అంతలోనే స్థిమితపడి, \"శిఖి దొరా! నేను దొంగలా మిమ్మల్ని చంపటానికి వచ్చాననుకుంటున్నారా? ఇంకా నన్ను తమరు నమ్మలేదన్నమాట! నేను వచ్చింది, తమను అపాయం రాబోతున్నదని హెచ్చరించటానికి!” అన్నాడు.\n\nతన తొందరపాటుకు శిఖిముఖి కొంచెం సిగ్గుపడి, \"అపాయమా? ఎవరా శత్రువులు? శిథిలాలయ పూజారా?” అని అడిగాడు.\n\n\"ఎవరైందీ తెలియటం లేదు. నేల బారున పడుకుని జాగర్తగా వినండి. ఏదో డప్పుల మోత అస్పష్టంగా వినబడుతున్నది...అదుగో, ఇప్పుడు మరింత స్పష్టంగా వినవస్తున్నది!” అంటూ జాంగ్నోమ్ దాపుల నున్న చెట్ల కేసి తల తిప్పాడు.\n\nఆ సరికి శిఖిముఖికి కూడా ఆ చప్పుళ్ళు స్పష్టంగా వినిపించినై. ఆ వెంటనే అతడు విక్రమకేసరీ, తతిమ్మావాళ్ళు కూడా వినేట్టుగా పెద్ద గొంతుతో, \"శత్రువులు! లేవండి!” అన్నాడు.\n\nవిక్రమకేసరితో పాటు అందరూ ఒక్క సారిగా నిద్రమేల్కున్నారు. ఏదో ప్రమాదం రానున్నదని గుర్తిస్తూనే ప్రతి ఒక్కడూ ఆయుధాలు చేతికి తీసుకోబోయారు. కాని అంతలో వాళ్ళను అన్ని వైపుల నుంచీ పాతికా ముఫై మంది వికృతాకారులు చుట్టు ముట్టారు. వాళ్ళల్లో ఒకడికి తల మీది నుంచి కళ్ళను కప్పి వేస్తూ, తేలు ఆకారంగల టోపీ వున్నది. దానికి పొడిచిన రంధ్రాల్లో నుంచి వాడి కళ్ళు మిలమిలా మెరుస్తున్నవి.\n\nతేలుటోపీ వాడు చేతిలో వున్న రాతి గొడ్డలిని పై కెత్తి తన అనుచరులతో, “నాకు కలలో వృశ్చికమాత కనిపించి చెప్పింది వీళ్ళను గురించే! వీళ్ళలో యోగ్యుడైన వాడిని బలియిస్తే, ఏ ప్రమాదం లేకుండా మనం వృశ్చికమాత మందిరంలో ప్రవేశించవచ్చు,” అన్నాడు.\n\nఈ వికృతాకారులు వృశ్చికలంకలోని ఆదిమవాసులనీ, యిప్పటి పరిస్థితుల్లో వాళ్ళను ఎదిరించటం ప్రమాదకరమనీ శిఖిముఖి గ్రహించాడు. విక్రమకేసరితో అతడా మాట అనగానే, అతడు కూడా అందుకు అంగీకరించాడు.\n\nఈ లోపల నాంగ్సోమ్, శిఖిముఖిని సమీపించి, \"వీళ్ళు మాట్టాడే భాష మా ఇభ్యుజాతివాళ్ళు మాట్టాడేదానికి చాలా దగ్గిరగా వున్నది!” అన్నాడు.\n\n\" అందువల్ల మనకేమైనా మేలు కలుగుతుందంటావా? మనం ఏ దురుద్దేశంతోనూ యీ లంకకు రాలేదనీ తుఫాను దెబ్బకు పడవలు యీ లంక చేరినవనీ చెప్పు” అన్నాడు శిఖిముఖి.\n\nనాంగ్సోమ్ వాళ్ళ నాయకుణ్ణి సమీపించి, శిఖిముఖి చెప్పమన్న విధంగా చెప్పి, \"మనమంతా ఒకే ఇభ్యుజాతికి చెందిన వాళ్ళం మనలో మనకు శత్రుత్వం ఎందుకు? ఉదయం కాగానే మా దారిన మేం పోతాం, అన్నాడు.\n\nఆ మాటలకు నాయకుడు ఆశ్చర్యపడినట్టు తనవాళ్ళ కేసి చూసి, నాంగ్సోమ్తో, \"మేం ఇభ్యుజాతివాళ్ళ మన్నది ఏనాటి మాట! మాది వృశ్చికజాతి. రెండు రోజుల క్రితం యీ లంకలో శిథిలాలయ పూజారిననే వాడొకడు దిగి తానూ ఇభ్యుజాతివాణ్ణిననీ, శిథిలేశ్వరి ఆలయం వెతుక్కుంటూ వచ్చాననీ అంటున్నాడు. అతననే శిథిలేశ్వరీ ఆలయం, మేం చెప్పే వృశ్చికమాత మందిరం ఒకటేనని నాకు అనుమానం కలిగింది. రేపు మిమ్మల్నీ అతడి గుంపులో చేరుస్తాను. అప్పుడుగాని అసలు మీరంతా ఎందుకు యీ లంక కొచ్చిందీ బయట పడదు. ఎల్లుండి పౌర్ణమినాడు నేను వెర్రి వెలగపండు తిని, భూగర్భంలో ఆ మందిరం ఎక్క డున్నదో కనుక్కుని, మిమ్మల్నందర్నీ వృశ్చికమాతకు బలిపెడతాను,” అన్నాడు.\n\nశిఖిముఖి ఏదో మాట్లాడబోయాడు. కాని వృశ్చికజాతి వాళ్ళ నాయకుడు అతడి కేసి రాతిగొడ్డలి పూపి, తన అనుచరులకు, బందీ లందర్నీ వెంట తీసుకురమ్మని చెప్పి, ముందు బయలుదేరాడు.\n\nశిఖిముఖీ వాళ్లు చేసేది లేక వాళ్ల వెంట బయలుదేరారు. శిథిలాలయ పూజారి యీ లంక చేరాడనీ, ఏదో ఎత్తులు వేసి శిథిలాలయం ఎక్కడ వున్నదీ తెలుసుకునేందుకు ప్రయత్నిస్తున్నాడనీ శిఖిముఖికి అర్ధమై పోయింది. వాడనే వెర్రివెలగపండు సంగతేమిటి? శిఖిముఖికి కలిగిన యిలాంటి సంశయమే నాంగ్సోమ్కు కూడా కలిగింది. అతడు తన పక్కగా నడుస్తున్న ఒక వృశ్చికజాతి వాణ్ణి, \"వెర్రి వెలగ పండేమిటి? దానికి అంత మహత్తున్నదా? ఎక్కడ దొరుకుతుంది?\" అని అడిగాడు.\n\nఆ ప్రశ్నకు వృశ్చికజాతివాడు చేఎత్తి, దాపుల వున్న రెండు కొండ శిఖరాలను చూపుతూ, \"ఆ వెలగపండు వుండే చెట్లు నాలుగైదు ఆ శిఖరాల దిగువనున్న చిన్న కొలను ఒడ్డున వున్నవి. ఆ పండు తిన్న వాడికి భూగర్భంలో ఎక్కడ ఏమున్నది తెలిసి పోతుంది,\" అన్నాడు.\n\nఈ వెర్రి వెలగపండు మహత్తును గురించి నాంగ్సోమ్ గోల్బరా గ్రామంలో ఇభ్యుజాతి పెద్దలు మాట్టాడుకుంటూండగా చాలాసార్లు విన్నాడు. ఆ పండు ఒక్క వృశ్చికలంక లోనే దొరుకుతుందనీ, అది తిన్నవాడికి లోకం మరోరకంగా కనబడుతుందని, వాళ్ళనుకోవటం కూడా అతడికి తెలుసు. కాని, యీ భూగర్భ రహస్యాలు కనుక్కునే శక్తి దాని కున్నదని అతడు మొదటిసారిగా యిప్పుడే వింటున్నాడు.\n\nఏదో విధంగా ఆ వెర్రివెలగపండు సంపా యించి, తినగలిగితే శిథిలాలయం కనుక్కోవటం తేలిక అనీ, తమ సమస్యలన్నీ సునాయాసంగా పరిష్కారమైపోతవనీ, నాంగ్సోమ్ ఆలోచించాడు. కాని, ఆ వెలగపండు వున్న చోటుకు చేరాలంటే, తను వృశ్చిక జాతివాళ్ళ కళ్ళు కప్పవలసి వుంటుంది.....\n\nనాంగ్సోమ్ యిలా ఆలోచిస్తున్నంతలో వృశ్చికజాతివాళ్ళ నాయకుడు ఒక కొండ గుహ దగ్గిర ఆగి, పెద్ద గొంతుతో, \"బందీ లందర్నీ యీ రాత్రికి యిక్కడే నిద్రపొమ్మనండి. ఉదయం కాగానే వాళ్ళ నేంచే యాలో ఆలోచిస్తాను,” అని, కొండగుహలోకి పోయాడు.\n\nశిఖిముఖీవాళ్ళు గుహ ముందున్న చెట్ల కింద పడుకున్నారు. వాళ్ళను పట్టుకున్న వృశ్చికజాతివాళ్ళు కూడా దగ్గిరలో అక్కడక్కడా బండరాళ్ళకు చేరగిలబడి కునికిపాట్లు పడసాగారు.\n\nనాంగ్సోమ్కు యిది మంచి అవకాశంగా కనిపించింది. తాను వెర్రివెలగపండు కోసం శిఖరం కింద వున్న కొలను దగ్గిరికి బోతున్నట్టు శిఖిముఖితో చెపుదామనుకున్నాడు గాని, ఒకవేళ అందుకతడు అభ్యంతరం తెలుపుతాడేమో అన్న భయం కలిగింది. ఆ కారణంగా నాంగ్సోమ్ పడుకున్న చోటు నుంచి మెల్లిగా లేచి, కొండ శిఖరం దిగువ నున్న కొలను కేసి బయలుదేరాడు.\n\nనాంగ్సోమ్ కొలను ప్రాంతాన్ని చేరేసరికి ఒక వృశ్చికజాతివాడు కొలను పక్కనున్న వెలగచెట్ల కింద అటూ యిటూ పహరా తిరుగుతున్నాడు. వాణ్ణి దెబ్బ తీయకుండా తాను వెలగపండు సంపాయించటం సాధ్యం కాదని నాంగ్సోమ్ గ్రహించాడు. ఆ వెంటనే అతడు, ఒక రాతి చాటున దాక్కుని చిన్నగా ఈల వేశాడు.\n\nనాంగ్సోమ్ వేసిన ఈల వినపడగానే పహరావాడు, \"ఎవరక్కడ?” అంటూ నాంగ్సోమ్ దాగివున్న రాతి దగ్గరకు పరిగెత్తుకు వచ్చాడు. నాంగ్సోమ్ చప్పున రాతి వెనక నుంచి లేచి, పహరావాడి ముఖంమీద బలంగా ఒక దెబ్బ కొట్టాడు. పహరావాడు కిక్కురుమనకుండా కింద పడిపోయాడు. నాంగ్సోమ్ అతడి కాళ్ళూ చేతుల్ని ఒక బలమైన చెట్టుతీగతో బంధించి, వాణ్ణి రాతికి ఆనించి కూచోబెట్టి, వేగంగా వెర్రివెలగచెట్ల కేసి పరిగెత్తాడు.\n\nఒకటి రెండు నిమిషాల్లో వృశ్చికజాతి పహరావాడికి స్పృహ వచ్చింది. వాడు వెలగచెట్ల కేసి తలతిప్పి చూశాడు. వాడికి అటుకేసి పరిగెత్తుతున్న నాంగ్సోమ్ కని పించాడు. వెంటనే వాడు కట్లు విప్పుకు నేందుకు పెనుగులాడసాగాడు. కట్లు తెగలేదు కాని, పక్కనున్న బండరాయి కదిలింది. అది మీద పడుతుందేమో నన్న భయంతో వాడు భుజం ఆనించి దాన్ని వెనక్కు తోయబోయాడు. బండరాయి స్థానంతప్పి కిందకు దొర్లసాగింది. దానితో పాటు పహరావాడు కూడా శిఖిముఖివాళ్ళు నిద్రపోతున్న కొండ దిగువకు దొర్లుకు రాసాగాడు. — (ఇంకా వుంది)",
            "book_page_end": 16
        },
        {
            "title": "అతిథిసత్కారం",
            "book_page_start": 17,
            "pdf_page_start": 31,
            "pdf_page_end": 36,
            "author": "చందమామ బృందం",
            "genre": "బేతాళ కథ",
            "moral": "అతిథి సత్కారం అనేది అత్యుత్తమ ధర్మం. ఆ ధర్మాన్ని పాటించిన వ్యక్తి యొక్క పుణ్యం ఎంతో మంది పాపాలను పరిహరించగలదు.",
            "keywords": [
                "దృఢవ్రతుడు",
                "దేవేంద్రుడు",
                "అతిథి సత్కారం",
                "పాచికలు",
                "నరకం",
                "స్వర్గం"
            ],
            "characters": [
                "విక్రమార్కుడు",
                "బేతాళుడు",
                "దృఢవ్రతుడు",
                "దేవేంద్రుడు (రుషి వేషంలో)",
                "దిక్పాలకులు",
                "యమధర్మరాజు",
                "చిత్రగుప్తుడు",
                "యమదూతలు",
                "స్వర్గ ద్వారపాలకుడు"
            ],
            "locations": [
                "శ్వేతవనం (ఆశ్రమం)",
                "శ్మశానం",
                "యమధర్మరాజు ఆస్థానం",
                "స్వర్గ ద్వారం",
                "చెట్టు"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టు పై నుంచి శవాన్ని దించి భుజాన వేసుకుని, ఎప్పటి లాగే శ్మశానం కేసి నడవసాగాడు.\n\nఅప్పుడు శవంలోని బేతాళుడు, \"రాజా, నీపట్టుదల చూడగా చూడగా నాకు దృఢవ్రతుడి కథ గుర్తు కొస్తున్నది. అతని పట్టుదలకు దేవతలే లొంగి పోవలసి వచ్చింది. శ్రమ తెలియకుండా ఉండ గలందులకు నీకు అతని కథ చెబుతాను, విను,\" అంటూ ఇలా చెప్పసాగాడు:\n\nశ్వేతవనంలో దృఢవ్రతు డనే వాడు ఆశ్రమం నిర్మించుకుని ఉండేవాడు. అతను బ్రహ్మచారి, ఒంటరిగాడు. అతను తపస్సు చేసిన వాడు కూడా కాడు, కాని యావజ్జీవం అతిథిసత్కార వ్రత నియమం తప్పకుండా ఆచరించాడు. ఏ వేళలో ఎవరు వచ్చినా సరే అతను తన కుటీరంలోకి ఆహ్వానించి, తనకున్న దానిలోనే పెట్టి పంపేవాడు. అతను కుటీరం విడిచి బయటికి వెళ్ళితే కంద మూల ఫలాల కోసమే వెళ్ళేవాడు; తన అవసరానికి మించి తెచ్చేవాడు అందు చేత అతిథులకు పెట్టటానికి అతని వద్ద పండో, ఫలమో ఉంటూనే ఉండేది.\n\nఇలా ఉండగా ఒకనాడు అర్ధరాత్రి దాటి ఎవరో వచ్చి తలుపు తట్టారు. దృఢవ్రతుడు తలుపు తీసి చూసేసరికి ఒక ఆజానుబాహువైన రుషి, మంచి తేజస్సు గలవాడు కనిపించి, \"ఆకలిగా ఉన్నది. భోజనం పెట్టగలవా?\" అని ఆడిగాడు.\n\n\" దయచెయ్యండి, దయచెయ్యండి! \" అన్నాడు దృఢవ్రతుడు, ఆ రుషిని లోపలికి ఆహ్వానిస్తూ.\n\n\"నేను ఒక్కణ్ణి కాదు. నా వెంట ఇంకా ఏడుగురున్నారు. అందరమూ ఆకలి తోనే ఉన్నాం,\" అన్నాడా రుషి\n\n“వారిని కూడా లోపలికి రమ్మనండి,\" అన్నాడు దృఢవ్రతుడు.\n\nఅలా అన్నాడే గాని అతని గుండె పిచ పిచలాడుతున్నది. అతని కుటీరంలో రెండు దుంపలూ, రెండు మూడుఫలాలూ మించి లేవు. వాటితో ఎనిమిదిమంది ఆకలి తీరటం అసంభవం. తాను బయటికి వెళ్ళి ఆహారం తేవటానికైనా వేళ గాని వేళ; అరణ్యంలో క్రూరమృగాలు సంచరిస్తూ ఉంటాయి.\n\nఅయినా అతను దైవం మీదనే భారం వేసి ఎనిమిదిమంది అతిథులనూ తన కుటీరంలోకి ఆహ్వానించి, “తమరందరూ కొంచెంసేపు కూర్చోండి. నేను త్వరలోనే తమకు ఆహారం సిద్ధం చేసి తీసుకు వస్తాను,\" అని అగ్ని హెూత్రం ఉన్న గదిలోకి వెళ్ళాడు. అత్యాశ్చర్యకరంగా ఆ గదిలో ఒక మూల కందమూలాల పోగూ, ఫలాల గుట్ట కనిపించింది. అవి ఎలా వచ్చాయన్న విషయం పట్టించుకోకుండా దృఢవ్రతుడు తన అతిథులకు ఫలాలు ఇచ్చి, వారు వాటిని తినేలోపుగా కందమూల ఫలాలను చక్కగా కాల్చి తెచ్చి వారి ముందుంచాడు.\n\nఈ ఆతిథ్యంతో అతిథులు చాలా సంతృప్తి చెందారు. వారికి పెద్ద అయిన రుషి దృఢవ్రతుడితో, \" పుణ్యాత్ముడివి! ఈ పుణ్యం ఊరికే పోదు. మేమిక వెళ్ళి వస్తాం,\" అన్నాడు.\n\n“తెల్లవారేదాకా విశ్రమించి వెళ్ళ వచ్చునే!'' అన్నాడు దృఢవ్రతుడు.\n\n“మాకు రాత్రీ పగలూ అన్న విచక్షణ లేదు. విశ్రమించట తరువాత. మేము వెళ్ళవలిసిన దూరం చాలా ఉన్నది,\" అన్నాడు రుషుల పెద్ద.\n\nఆయన కుటీరం వెలపలికి దారి తీశాడు. ఆయన అనుచరులు ఒకరొకరే బయటికి పోతున్నారు. అప్పుడు వారిలో ఆఖరువాడు దృఢవ్రతుణ్ణి సమీపించి రహస్యంగా, \"పిచ్చివాడా, ఆయనను ఊరికే పోనిస్తున్నావేమిటి? ఏదన్నా వరం అడుగు, ఇస్తాడు. ఆయన ఎవ రనుకున్నావు? దేవేంద్రుడు. మేము మిగిలిన దిక్పాలకులం!'' అన్నాడు.\n\nదృఢవ్రతుడు గబగబా బయటికి వచ్చి రుషుల పెద్దతో, “స్వామీ, కొంచెం ఆగండి. తమరు అనుమతిస్తే ఒక వరం కోరాలని ఉన్నది,\" అన్నాడు.\n\nదేవేంద్రుడు సంతోషించి, \" తప్పకుండా కోరుకో!\" అన్నాడు.\n\n“ మరేమీ లేదు. నాకు పని లేని వేళలలో పాచికలు ఆడాలని ఉంటుంది. ఎవరిని రమ్మన్నా రారు. నేను పిలిస్తే ఎవడైనాసరే పాచికలు ఆడటానికి వచ్చి, నాతో ఓడిపోయేటట్టు వరం అనుగ్రహించండి.. ఇంతకంటె మరేం కోరను.\" అన్నాడు దృఢవ్రతుడు.\n\nదేవేంద్రుడి ముఖం మాడిపోయింది. | ఈ ఆశ్రమవాసి ఉత్తమ దృష్టిగలవాడై ఉంటాడనీ, బొందితో స్వర్గానికి తీసుకు పొమ్మనో, ఏ అప్సరస నైనా తనకు భార్యగా పంపమనో కోరుకుంటాడనీ దేవేంద్రుడు అనుకున్నాడు. దృఢవ్రతుడు అలాటి కోరిక కోరి ఉంటే దేవేంద్రుడు సంతోషంగా తీర్చేవాడే కూడానూ కాని దృఢవ్రతుడు క్షుద్రమైన కోరిక కోరాడు. అయినా, ఇస్తానన్నాక వరం ఇవ్వక తప్పదు గనక, 'నువు అడిగితే ఎలాటి వాడైనాసరే నీతో పాచికలు ఆడి ఓడిపోయే టట్టు వరం ఇస్తున్నాను,\" అనేసి అంతర్థానమయాడు. ఆయనతో బాటే మిగిలిన దిక్పాలకులూ అంతర్థానమయారు.\n\nఅటు తరవాత దృఢవ్రతుడికి పాచిక లతో చక్కగా కాలక్షేపం అవుతూ వచ్చింది. చుట్టు పక్కల ఆశ్రమాల వాళ్ళు వచ్చి అతనితో పాచికలు ఆడి ఓడిపోతూండే వాళ్ళు. అతని అతిథి సత్కారం కూడా అవిచ్ఛిన్నంగా జరిగిపోయింది.\n\nచివరకు ఒకనాడు అతని కోసం యమ దూతలు వచ్చారు. తన పాచికలను చేత బుచ్చుకుని దృఢవ్రతుడు కింకరుల వెంట యమధర్మరాజు ఆస్థానానికి వెళ్ళాడు. అక్కడ చిత్రగుప్తుడు దృఢవ్రతుడి జాబితా చూసి యమధర్మరాజుతో, “ఇతను చాలా పుణ్యాత్ముడు. యావజ్జీవం అతిథి పూజ చేసి స్వర్గంలో కోటి సంవత్సరాల పాటు భోగాలు అనుభవించగలడు. అయితే ఇతనికి పాచికలాడే వ్యసనం ఉన్నందున, ఒక్కసారి నరక సందర్శనం చేయించి స్వర్గానికి పంపేద్దాం, '' అన్నాడు.\n\nయముడి అనుమతితో కింకరులు దృఢవ్రతుణ్ణి నరకమంతా తిప్పారు. నరక యాతనలు అనుభవించే వారిని చూసి దృఢవ్రతుడు చాలా నొచ్చుకుని, \" యముడు తన అతిథులకు చేసే సత్కారం ఇదా?” అనుకున్నాడు.\n\nనరకం చూడటం పూర్తి అయాక అతను యముడి వద్ద సెలవు పుచ్చుకోబోతూ, \"ధర్మరాజా, నాతో పాచికలు ఆడు. ఒక చిన్న పందెం కూడా పెట్టుకుందాం. నేను ఓడిపోతే నా పుణ్యమంతా ధారపోసి, తిరిగి జన్మ ఎత్తేదాకా ఈ నరకంలో ఉండి పోతాను. నువు ఓడిపోతే నీ నరకంలో ఉన్నవారి నందరినీ నా వెంట పంపెయ్యి,'' అన్నాడు.\n\nచిత్రగుప్తుడు ఆడవద్దని లబలబలాడు తున్నా వినిపించుకోక, దేవేంద్రుడిచ్చిన వర ప్రభావం వల్ల యముడు దృఢవ్రతుడితో పాచికలు ఆడి, ఓడి పోయాడు. అందుచేత ఆయన నరకమంతా ఖాళీ చేసి పాపులందరినీ దృఢవ్రతుడి వెంట పంపక తప్పింది కాదు. యమకింకరులు దృఢవ్రతుణ్ణి అతని అనుచరులనూ స్వర్గ ద్వారం వద్దకు చేర్చి, అక్కడి ద్వార పాలకుడితో, ''ఈ దృఢవ్రతుడికి యమ ధర్మరాజుగారు కోటి సంవత్సరాలు స్వర్గ సుఖాలు నిర్ణయించారు.\" అని చెప్పి వెళ్ళిపోయాడు.\n\nస్వర్గ ద్వారపాలకుడు దృఢవ్రతుణ్ణి లోపలికి రానిచ్చాడు, కాని అతని వెంట ఉన్న వాళ్లను రానివ్వక, \"మీరంతా ఎవరు?\" అని అడిగాడు.\n\n\"వీళ్ళంతా నా వెంట వచ్చినవాళ్ళు.\" అన్నాడు దృఢవ్రతుడు.\n\n\"వీళ్లకు స్వర్గంలో స్థానం లేదు.\" అన్నాడు ద్వారపాలకుడు.\n\n“మీ దేవేంద్రుడు వచ్చి, నా ఆతిథ్యం కోరినప్పుడు ఆయన వెంట వచ్చినవా రంతా ఎవరని నేను అడిగానా? ఈ మాట దేవేంద్రుడుగారిని అడిగిరా!\" అన్నాడు దృఢవ్రతుడు.\n\nఈ మాట దేవేంద్రుడి చెవిని పడింది. ఆయన స్వయంగా వచ్చి దృఢవ్రతుడికి స్వాగతం చెబుతూ, అతని వెంట వచ్చిన పాపులందరినీ స్వర్గంలోకి రానిచ్చాడు.\n\nబేతాళు డీ కథ చెప్పి \"రాజా, దృఢవ్రతుడు యుక్తితో అలా పాపులందరికీ స్వర్గ ప్రవేశం కలిగించాడు గదా! ఇది సవ్యంగా ఉన్నదా? ఇంద్రుడు దృఢవ్రతుడి యుక్తిని ఎందుకు సాగనిచ్చాడు? ఈ ప్రశ్నకు సమాధానం తెలిసి కూడా చెప్పకపోయావో నీ తల పగిలిపోతుంది,'' అన్నాడు.\n\nదానికి విక్రమార్కుడు, “దేవేంద్రుడు దృఢవ్రతుడి యు క్తికి లొంగి పోయాడన్నది సరి కాదు. అతిథి సత్కారమన్నది అత్యుత్తమవ్రతం. అందుకనే, ఆ ఒక్క వ్రతమే ఆచరించి, ఏ తపస్సు చెయ్యని దృఢవ్రతుడికి అంతులేని స్వర్గ సుఖాలు సంప్రాప్తమయాయి. అలాటి వ్రతం అవలంబించిన వాడి పుణ్యం ఎంతమంది పాపాలనైనా పరిహరించగలదు. ఈ సంగతి తెలిసే ఇంద్రుడు పాపులను స్వర్గంలోకి రానిచ్చాడు,” అన్నాడు.\n\nరాజుకు ఈ విధంగా మౌనభంగం కలగగానే బేతాళుడు శవంతో సహా మాయమై, తిరిగి చెట్టెక్కాడు. (కల్పితం)",
            "book_page_end": 22
        },
        {
            "title": "రట్టులేకుండా",
            "book_page_start": 23,
            "pdf_page_start": 37,
            "pdf_page_end": 39,
            "author": "ఎస్. టి. శంకరలింగం",
            "genre": "నీతి కథ",
            "moral": "నిజాయితీ, వంశ గౌరవం ఉన్న కుటుంబంలో, బుద్ధిబలం కల న్యాయాధికారి సహాయంతో దొంగతనాన్ని రట్టు చేయవచ్చు, పరువును కాపాడవచ్చు.",
            "keywords": [
                "బంగారు లింగాలు",
                "దొంగతనం",
                "అన్నదమ్ములు",
                "న్యాయాధికారి",
                "సూక్ష్మబుద్ధి"
            ],
            "characters": [
                "జమీందారు",
                "ముగ్గురు అన్నదమ్ములు",
                "న్యాయాధికారి",
                "మునసబు భార్య"
            ],
            "locations": [
                "గ్రామం",
                "నగరం"
            ],
            "content": "ఒక గ్రామంలో పేరు మోసిన పెద్ద జమీందారు ఉండేవాడు ఆయనకు ముగ్గురు కొడుకులు. వాళ్ళు పెద్దవారైనాక కూడా ఎంతో అన్యోన్యంగా ఉండేవాళ్ళు. ఒకరినొకరు ఎంతో గౌరవాభిమానాలతో చూసుకునేవారు. వారికి వంశమర్యాద అన్నది ప్రాణంతో సమానం.\n\nజమీందారుగారి ఇంట ఇరవై బంగారు లింగాలుండేవి. అన్నదమ్ములు ఒకరి తరవాత ఒకరుగా వాటికి రోజూ పూజ చేసుకునేవారు. ఇలా జరుగుతూండగా ఒకనాడు బంగారు లింగాలలో ఒకటి మాయమయింది.\n\nఅది నిశ్చయంగా దొంగతనమే. దొంగ కూడా ముగ్గురు అన్నదమ్ములలో ఒకరు అయి ఉండాలీగాని, పై వాళ్ళు కావటానికి ఏ మాత్రమూ అవకాశం లేదు. కాని ముగ్గురిలో ఎవరు దొంగ అని తేలినా మిగిలిన ఇద్దరికీ తీరని బాధే. ఆ సంగతి బయటపడితే వంశగౌరవం దెబ్బ తింటుంది. అంతకన్న మరణమే మేలు. అందువల్ల, ఈ ప్రమాదాలన్నీ తప్పాలంటే దొంగ ఎవరో తెలియకుండానే, పోయిన బంగారు లింగం తిరిగి రావాలి. ఎలా ?\n\nఈ సమస్యతో ఆ అన్నదమ్ములు సతమతమయారు. చివరకు పెద్దవాడు నగరంలో ఉండే న్యాయాధికారిని సలహా అడగటానికి బయలుదేరాడు. అతడి వెంటనే రెండోవాడూ, మూడోవా డూ కూడా బయలుదేరారు. న్యాయాధికారి చాలా సూక్ష్మబుద్ధి గలవాడని చెప్పుకునేవారు.\n\nఅన్నదమ్ములు ముగ్గురూ న్యాయాధికారి వద్దకు వెళ్ళి, జరిగినదంతా చెప్పి, 'ఈ దొంగతనం రట్టు కావటం మాకు ఎంత మాత్రమూ ఇష్టం లేదు. దొంగ ఎవరో మాకు తెలియ నవసరం కూడా లేదు. పోయిన బంగారు లింగం తిరిగి దొరికితేదాలు, మీ తెలివి తేటలన్ని ఉప యోగించి, మా లింగాన్ని మాకు తిరిగి ఇప్పించారంటే మా వంశగౌరవం కాపాడి, మాకు మహోపకారం చేసిన వారవుతారు.\" అన్నారు.\n\n\"నాయనలారా, మీ సమస్యను అర్ధం చేసుకోవటానికే నా తెలివి తేటలు చాల కుండా ఉన్నాయి. దాన్ని పరిష్కరించటం నా వల్ల ఎక్కడ అవుతుంది? ఇప్పటికే పొద్దు పోయింది. ఈ రాత్రికి నా అతిథ్యం స్వీకరించి విశ్రాంతి తీసుకోండి. రేపు ఉదయం మీ సమస్య గురించి తీరికగా వింటాను.\" అన్నాడు న్యాయాధికారి.\n\nఆయన లోపలికి వెళ్ళి వచ్చి జమీందారు కొడుకులతో, 'మీ పూజకు మా అమ్మాయి ఇరవై బంగారు లింగాలను సిద్ధం చేస్తున్నది. మీ అలవాటు ప్రకారం పూజ చేసుకోండి. తరవాత భోజనాలకు కూర్చుందాం.\" అన్నాడు.\n\nముందుగా పెద్దవాడు లింగార్చనకు వెళ్ళాడు. అర్చన చేసేటప్పుడు అతనికి పందొమ్మిది లింగాలే కనబడ్డాయి. కాని అతను ఆ విషయం పైకి ఎవరితోనూ ఏమీ అనక, పూజ ముగించి ఇవతలికి వచ్చేశాడు. అతని తరవాత రొండోవాడు లింగాలను పూజించటానికి వెళ్ళాడు. అతనికి పందొమ్మిది లింగాలే కనిపించాయి. కాని అతను కూడా ఆ విషయం పైకి ఏమీ అనలేదు. తరవాత పూజకు వెళ్ళిన మూడోవాడు కూడా పందొమ్మిది లింగాలే ఉండటం గమనించి కంగారు పడ్డాడు. తన సొంత జంట లింగాన్ని దొంగిలించిన వాడు అతనే. ఆ లింగం ఇంకా అతని వద్దనే ఉన్నది. తన అన్నలు గనక అతన్ని సోదా చెయ్యకుండా వదిలారు. న్యాయాధికారి తన లింగం పోయిందని తనను సోదా చెయ్యవచ్చు. అప్పుడు తాను ఇంటి వద్ద దొంగిలించిన లింగం కాస్తా దొరికి పోతుంది. ఆ భయంతో అతను తన వద్ద ఉన్న లింగాన్ని ఆ పందొమ్మిది లింగాలతో కలిపి, పూజ ముగించి ఏమీ ఎరగనట్టు ఇవతలిక వచ్చేశాడు.\n\nఆ రాత్రి గడిచింది. మర్నాడు తెల్లవారుతూనే న్యాయాధికారి జమిందారు కొడుకులతో, \"అదృష్టవశాన మీరు పోగొట్టుకున్న లింగం దొరికింది. ఇదుగో ఆ లింగం. కావలిస్తే గుర్తులు చూసుకోండి. దొంగ ఎవరని నన్ను అడగకండి. ఎందుకంటే, నాకూ ఆ విషయం సరిగా తెలియదు.\" అన్నాడు.\n\nజమీందారు కొడుకులు న్యాయాధికారి ఇచ్చిన లింగాన్ని పరిశీలనగా చూసుకున్నారు. ఆది తమ ఇంట ఉండిన లింగమే. వారు వచ్చిన పని విజయ వంతంగా ముగిసింది.\n\nఅన్నదమ్ములు ముగ్గురూ న్యాయాధికారికి తమ కృతజ్ఞత తెలుపుకుని, ఇంటికి తిరిగి వెళ్ళిపోయారు.",
            "book_page_end": 25
        },
        {
            "title": "దొరికిన బిడ్డ",
            "book_page_start": 27,
            "pdf_page_start": 41,
            "pdf_page_end": 43,
            "author": "కుమారి జె. లక్ష్మి",
            "genre": "చారిత్రక కథ",
            "moral": "నిజాయితీ, ధైర్యం, రాజనీతి ఎప్పుడూ విజయాన్ని సాధిస్తాయి. వక్రబుద్ధి ఉన్నవారు తాము పన్నిన పన్నాగంలోనే చిక్కుకుంటారు.",
            "keywords": [
                "విక్రమసింహుడు",
                "జయసింహుడు",
                "విజయుడు",
                "రవివర్మ",
                "యువరాజు",
                "రాజనీతి"
            ],
            "characters": [
                "విక్రమసింహుడు",
                "జయసింహుడు",
                "విజయుడు",
                "రవివర్మ",
                "రవివర్మ పెద్దరాణి",
                "మంత్రి",
                "వృద్ధులు"
            ],
            "locations": [
                "మగధ రాజ్యం",
                "అరణ్యం"
            ],
            "content": "పూర్వం విక్రమసింహు డనే రాజు మగధను పాలించేవాడు. అతనికి చాలాకాలం వరకు సంతానం కలగలేదు. ఒకప్పుడు ఆ దేశంలో ఆడవిమృగాల బాధ జాస్తి అయింది. అందుచేత విక్రమసింహుడు అరణ్యప్రాంతాలకు వెళ్ళి వేట చేశాడు. అతను వేట చాలించి తిరిగి వస్తూండగా, అరణ్యంలో ఒక అందమైన బిడ్డ దొరికాడు. విక్రమసింహుడు ఆనందంతో ఆ బాలుణ్ణి తీసుకుని ఇంటికి వచ్చి, వాడికి జయసింహుడని నామకరణం చేసి, తన బిడ్డగానే పెంచసాగాడు. జయసింహుడు దొరికిన కొంతకాలానికి రాణి గర్భవతి అయి, కాలక్రమాన ఒక మగబిడ్డను కన్నది. ఆ బిడ్డకు విజయసింహుడని పేరు పెట్టుకున్నారు. జయ, విజయు లిద్దరూ గారాబంగా పెరగసాగారు.\n\nవిక్రముడు ముసలివాడైపోయి, యుక్త వయస్కులైన తన ఇద్దరు కొడుకులలో ఒకరిని యువరాజుగా అభిషేకించ నిశ్చ యించాడు. కాని అందుకు తగినవాడు ఆ ఇద్దరిలో ఎవరో ఆయన తేల్చుకోలేక పోయాడు. ఆయనకు ఇద్దరి మీదా సమ మైన ప్రేమే జయుడు పెద్దవాడు, కాని సొంత కొడుకు కాడు విజయుడు సొంత కొడుకే అయినా చిన్నవాడు పెద్దవాణ్ణి పదిలేసి చిన్నవాడికి పట్టం కట్టటం భావ్యం కాదు. ఎటూ తేల్చలేక రాజు తన మంత్రిని సలహా అడిగాడు. మంత్రి జయసింహుణ్ణి యువరాజుగా అభిషేకించమన్నాడు. ఎందుచేతనంటే జయుడు మేథావి, పరాక్రమవంతుడు, ప్రజలకు ఇష్టుడు. అతనితో పోలిస్తే విజయుడు దుర్బలుడు, వక్రబుద్ధి కూడానూ, ఈ సంగతి రాజుకు తెలియక పోలేదు. అందుచేత, మంత్రి సలహాను పాటించి, రాజు ఆయుణ్ణి యువరాజుగా అభిషేకించాడు. ప్రజలు ఎంతగానో హర్షించారు.\n\nహర్షించనివాడు విజయుడే. తన తండ్రి సొంత కొడుకును కాదని, ఎవడో పరాయి వాణ్ణి యువరాజును చేయటం విజయుడికి ఎంతో అక్రమంగానూ, అన్యాయంగానూ తోచింది. ఎప్పటికైనా రాజ్యం జయుడికి దక్కకుండా తానే స్వాధీనం చేసుకోవాలని నిశ్చయించుకుని, తన దురాలోచన బయటికి పొక్కకుండా సమయం కోసం ఎదురు చూడసాగాడు.\n\nకొద్దికాలానికి ముసలిరాజు మరణించాడు. దేశమంతా దుఃఖసముద్రంలో ముణిగిపోయింది. ఇదే తగిన సమయమనుకుని విజయుడు, తమ పొరుగు రాజైన రవివర్మను తమ దేశం మీదికి యుద్ధానికి రావలసినదిగా రహస్యంగా ఆహ్వానించాడు. విచారంలో ముణిగి ఉన్న ప్రజలను రవివర్మ తేలికగా జయిస్తాడనీ, తరవాత రాజ్యాన్ని తనకే ఇచ్చేస్తాడనీ విజయుడి ఆశ. విజయుడి ఎత్తులూ, ఆలోచనలూ ఎప్పటికప్పుడు జయుడు పసి కడుతూనే ఉన్నాడు. అందుచేత అతను, చచ్చిపోయిన రాజుగారి స్థానంలో మరొకరికి రాజ్యాభిషేకం జరగవలసి వచ్చినప్పుడు, విజయుడికే రాజ్యాభిషేకం జరగాలని పట్టుబట్టి, ఆ పని జరిపించాడు. తాను రాజు కాగానే విజయుడు రవివర్మకు యుద్ధప్రయత్నం మానవలసిందిగా కబురు చేశాడు. విజయుడు మూర్ఖుడని ఆదివరకే గ్రహించిన రవివర్మ, అతను రాజయ్యాడు గనక తనకు విజయం మరింత తేలికగా లభిస్తుందని, యుద్ధానికి బయలుదేరి వచ్చాడు.\n\nవిజయుడికి కాళ్లూ, చేతులూ వణికాయి. దేశం పట్టాభిషేక మహోత్సవంలో ముణిగి ఉన్నది; యుద్ధానికి ప్రజలు సిద్ధంగా లేరు. తాను విసిరిన రాయి తనకే తగిలిందని గ్రహించి విజయుడు జయసింహుణ్ణి ఆశ్రయించాడు. జయుడైనా చేయగలది ఏమీ కనిపించలేదు.\n\n\"నేనే స్వయంగా రవివర్మ వద్దకు రాయబారం వెళ్ళి అతడి మనస్సు మార్చ్ యత్నిస్తాను.\" అన్నాడు జయుడు.\n\nజయమూర్తి చూడగానే రవివర్మ వెంట ఉన్న వృద్దులు నిర్ఘాంత పోయారు, జయసింహుడు ముమ్మూర్తులా రవివర్మే, రవివర్మ ఆ వయసులో జయసింహుడి లాగే ఉండేవాడు. రవివర్మకు రాణులు చాలామంది ఉన్నప్పటికి చాలా కాలం వారికి పిల్లలు కలగలేదు. అంతలో పెద్ద రాణి ఒక మగ బిడ్డను కన్నది. మిగిలిన రాజు లందరూ అసూయ చెంది, అవకాశం దొరకగానే సేవకుల చేత ఆ బిడ్డను అరణ్యంపాలు చేయించారు. విక్రమసింహుడికి దొరికినది ఆ బిడ్డ. తన కొడుకు కోసం రవివర్మ ఎంతో వెతి కించాడు గాని ప్రయోజనం లేకపోయింది. ఆ బిడ్డ ఇప్పుడు రవివర్మ ఎవటికే వచ్చాడు. పోలికలు అలా వుండగా, రవివర్మ కొడుకు పోయిన రోజూ, విక్రమసింహుడికి అడవిలో బిడ్డ దొరికిన రోజూ కలిశాయి. జయసింహుడు రవివర్మ కొడుకన్నది పూర్తిగా రుజువయింది.\n\nరవివర్మ యుద్ధ ప్రసక్తి మానేశాడు. ఆయన తన ఒక్క కుమార్తెను విజయుడి కిచ్చి పెళ్ళి చేసి అతన్ని అల్లుణ్ణి చేసుకుని, జయసింహుణ్ణి తన రాజ్యానికి తీసుకుపోయి యువరాజును చేశాడు. రవివర్మ ఆనంతరం జయసింహుడు రాజయాడు. జయవిజయు లకు మధ్య ఉండిన అన్నదమ్ముల సంబంధమే ఉభయ దేశాల మధ్యా చాలా కాలం నిలిచింది.",
            "book_page_end": 29
        },
        {
            "title": "కామయ్యగారి కార్తిక పురాణం",
            "book_page_start": 30,
            "pdf_page_start": 44,
            "pdf_page_end": 46,
            "author": "నెమ్మాని లక్ష్మి",
            "genre": "హాస్యం",
            "moral": "నిజం చెప్పడానికి కూడా సమయం సందర్భం చూసుకోవాలి. ఇతరులను ఉదాహరణగా చూపి మాట్లాడితే పరువు పోతుంది.",
            "keywords": [
                "కామయ్య",
                "కాంతమ్మ",
                "కార్తిక పురాణం",
                "దొంగతనం",
                "బ్రాహ్మణుడు",
                "హాస్యం"
            ],
            "characters": [
                "కామయ్య",
                "కాంతమ్మ",
                "రెడ్డి",
                "కావు",
                "మునసబు భార్య",
                "బ్రాహ్మణుడు"
            ],
            "locations": [
                "గ్రామం",
                "గుడి"
            ],
            "content": "ఒక వూళ్ళో కామయ్యా, కాంతమ్మా అనే బ్రాహ్మణ దంపతులు ఉండేవారు. పాపం వారు చాలా బీదవారు. ఒకపూట తింటే మరో పూట తినేవారు కాదు. ఒక రోజున కాంతమ్మ తన భర్తతో, \" ఎన్నాళ్ళు వస్తులుంటాం? మీరు యాయవారమైనా ఎత్తరాదా ?\" అన్నది.\n\n\"ఏమిటే నువ్వనేది? మాది ఎంత గౌరవమైన వంశం! చావనైనా చస్తాగాని యాయవార మెత్తుతానా?\" అన్నాడు కామయ్య.\n\nఒకరోజు కాంతమ్మ గుళ్ళో పురాణం చదువుతుంటే వినటానికి వెళ్ళింది. అనేక మంది వచ్చి శ్రద్ధగా పురాణం విని, అంతా ఆయాక తమకు తోచినది పురాణం చదివిన బ్రాహ్మణుడి చేతిలో పెట్టి వెళ్ళారు. కాంతమ్మ ఇంటికి వచ్చి, తాను చూసినది భర్తకు చెప్పి, 'మీరు కూడా పురాణం చదవండి. నాలుగు డబ్బులు కళ్ళ చూడవచ్చు.\" అన్నది.\n\nకామయ్యకు ఈ ఆలోచన బాగానే ఉన్నది, అయితే ఉన్న ఊళ్లో ఒక పురాణం జరుగుతూనే ఉన్నది. అందుచేత పక్క గ్రామానికి వెళ్ళి కామయ్య పురాణం చదవాలని నిర్ణయం జరిగింది. ఉదయమే కాంతమ్మ రెండు మైళ్లు నడిచి పొరుగూరు వెళ్ళి. ఆ సాయంకాలం తన భర్త అక్కడ పురాణం చదువుతాడని చెప్పింది.\n\nఅది కార్తిక మాసం. అందుచేత కామయ్య కార్తికపురాణం తీసుకుని పొరుగూరు చేరి, అక్కడి గుడిలో చదవ నారంభించాడు. ఊరిలోని పెద్దలూ, పిన్నలూ, చేవి శ్రద్ధగా పురాణం వింటున్నారు. మధ్యలో, దొంగతనం మహపాప మన్న విషయం వచ్చింది.\n\n\"దొంగతనం చెయ్యటం మహాపాపం, అందులోనూ కార్తికమాసంలో దొంగతనం చేసినవాళ్ళు చెప్పరాని నరకయాతనలు పడతారు. తెలిసింది కాదూ?\" అన్నాడు కామయ్య.\n\nఎవరూ మాట్లాడలేదు. శ్రోతలకు విషయం సరిగా బోధపడలేదనుకుని, తన ఎదురుగా ఉన్న రెడ్డినీ, ఆయన పక్కనే కూర్చుని ఉన్న కావునూ చూపిస్తూ, \"ఈయన ఆయనగారి దగ్గర వెయ్యిరూపాయలు దొంగిలించా డనుకోండి.\" అన్నాడు.\n\nఈ మాట వినగానే రెడ్డి మండి పడ్డాడు. అతను గొప్ప ధనవంతుడు. \"ఏమిటేమిటి? నేను దొంగతనం చేశానా? నువు చూశావేం? ఇదిటయ్యా నువు చెప్పే కార్తిక పురాణం? ఆది చాల్లే, ఇక వెంచెయ్యి!\" అన్నాడు రెడ్డి లేస్తూ.\n\n\"ఆగండి, నా మాట పూర్తిగా వినండి.\" అని కామయ్య బతిమాలినా లాభం లేక పోయింది. \"మళ్ళీ ఈ వూళ్ళో అడుగు పెట్టేవు!\" అంటూ రెడ్డి వెళ్ళిపోయాడు. అంతా లేచి పోయారు.\n\nమర్నాడు కాంతమ్మ మరొక పొరుగూరు వెళ్ళి, అక్కడ తన భర్త ఆ సాయంకాలం పురాణం చెబుతాడని చెప్పి వచ్చింది. పురాణం వినటానికి చాలామంది వచ్చారు. ఇవాళ తన భర్త వెంట కాంతమ్మ కూడా వచ్చింది. పురాణం చదువుతున్న కామయ్య, \"భక్తులారా, కార్తికమాసం పుణ్యకాలం. ఈ పుణ్యకాలంలో ఒక రూపాయి దాన మిస్తే పది కాసులు దానమిచ్చినంత పుణ్యం వస్తుంది.\" అని, ఆ మాట స్పష్టం చెయ్యడానికి తన భార్యనూ, ఆమె పక్కనే కూర్చున్న మరొక స్త్రీనీ చూపించి, \"ఈమె ఆమెగారికి ఒక రూపాయి దానం చేసిం దనుకోండి.\" అన్నాడు..\n\nవెంటనే ఆ రెండో ఆమె ఆగ్రహించి, \"నేను దానాలు తీసుకుంటానా? నాకేం కర్మ పట్టింది? అందులోనూ బ్రాహ్మణ సొమ్ము తిని పాపాన పొమ్మంటావా? చాల్లే నీ పురాణం!\" అంటూ కాంతమ్మ పక్క నుంచి లేచి వెళ్ళిపోయింది. ఆమె ఆ వూరి మునసబు భార్య కావటంచేత, ఆమె లేవగానే అందరూ లేచి వెళ్ళిపోయారు.\n\nమూడొనాడు కామయ్యా, కాంతమ్మా మరో గ్రామానికి వెళ్లి, అక్కడి గుళ్ళో చేరారు. కామయ్య కాంతమ్మకు పురాణం చదివి చెప్పసాగాడు. క్రమంగా దారే వెళ్ళే జనం ఆగి పురాణం వినసాగారు.. మధ్యలో కామయ్య, \"బ్రహ్మహత్య మహా పాతకం. అందులోనూ ఈ కార్తిక మాసంలో బ్రహ్మహత్య చేసినవాడు రౌరవ నరకానికి పోతాడు,\" అని తన ఎదురుగా కూర్చున్న ఒక బ్రాహ్మణ్ణి చూపిస్తూ, \"నేను ఈ యనను చంపి పారేశా ననుకోండి.\" అన్నాడు.\n\n\"ఏమిటీ, నన్ను చంపుతావూ? ఏదీ చంపూ?\" అంటూ ఆ బ్రాహ్మడు లేచి కామయ్యను రెండు తన్నులు తన్నాడు. పురాణపఠనం మళ్ళీ అభాసయింది. పైనలు రాకపోగా కామయ్య ఒళ్లు హూనమయింది. అందుచేత కామయ్య మరెన్నడూ పురాణం చదవలేదు",
            "book_page_end": 32
        },
        {
            "title": "సిందాబాద్ అద్భుతయాత్రలు (ఆరవ యాత్ర)",
            "book_page_start": 33,
            "pdf_page_start": 47,
            "pdf_page_end": 54,
            "author": "చందమామ బృందం",
            "genre": "సాహస కథ",
            "moral": "ధనరాశుల మధ్య ఉన్నా అత్యాశ పనికిరాదు. తెలివితేటలు, పట్టుదల ఉంటే ఏ ఆపద నుంచైనా బయటపడవచ్చు.",
            "keywords": [
                "సిందాబాద్",
                "ఆరవ యాత్ర",
                "రత్నాలు",
                "తృణమణులు",
                "ఇతియోపియనులు",
                "ఖలీఫా"
            ],
            "characters": [
                "సిందాబాద్",
                "సరంగు",
                "ఇతియోపియా రాజు",
                "ఖలీఫా హాదూసల్ రషీద్"
            ],
            "locations": [
                "బస్రా",
                "ఇతియోపియా (దీవి)",
                "బాగ్దాదు"
            ],
            "content": "సిందాబాద్ ఒకనాటి సాయంకాలం చల్లగాలికి తన ఇంటిముందు కూర్చుని ఉండగా వీధి వెంబడి కొందరు వర్తకులు పోతూ కనిపించారు. వారు దూరదేశాల నుంచి తిరిగి వస్తున్నట్టు సింద్ బాద్ గ్రహించ గల గాడు. ఎందుకంటే, చాలా కాలం గడిచాక స్వదేశానికి తిరిగి రావటంచేత వారి ముఖాలలో ఆనందం తాండవిస్తున్నది. అనుదేశంలోనే ఉండిపోయిన వాడికి అర్ధంకాదు. ఇది చూసినాక సింద్ బాడ్ మనను మరోశసారి విదేశవ్యాపారం మీదికి మళ్ళింది. వెంటనే ఆతను వ్యాపార సరుకులు కొని వాటితో బస్రా చేరాడు. అక్కడ ఒక ఓడ సముద్రయానానికి సిద్ధంగా ఉన్నది. అందులో అనేకమంది వర్తకులూ, రాజప్రయాణికులూ ఉన్నారు. సింద్బాద్ తన సరుకులను ఆ ఓడ కెక్కించి, అందులో ప్రయాణమైనాడు.\n\nఓడ ఒక నగరం నుంచి మరొక నగ రానికీ, ఒక దేశం నుంచి మరొక దేశానికీ ప్రయాణం చేసింది. ప్రతిచోటా క్రయ విక్రయాలు జరిగాయి, దారిలో అనేక వింతలు తెలిశాయి. ఒకనాడు ప్రయాణికు లందరూ ఓడ పైభాగాన విశ్రాంతి తీసుకుంటూ ఉండగా ఓడ సరంగు పెద్ద పెట్టున ఆరిచి, తలగుడ్డ కిందకొట్టి గడ్డం పీక్కోసాగాడు.\n\nఅందరూ అతని చుట్టూ మూగి అతని విచారానికి కారణం అడిగాను. \"మనం దారి తప్పాం. ఇది తెలియని సముద్రం. ఇక మనను అల్లా రక్షించవలి సిందే. అందరూ అల్లాను ప్రార్థించండి.” అన్నాడు సరంగు.\n\nఅతను అలా అంటూండగానే ఒక భయంకరమైన గాలి ప్రారంభమయింది. దాని దెబ్బకు ఓడ చుక్కాని కాస్తా విరిగి పోయింది. ఓడ నావికుల వశం తప్పి, గాలికి కొట్టుకుపోసాగింది. ప్రయాణికులు హాహాకారాలు చేశారు. త్వరలోనే ఓడ ఒక కొండకు కొట్టుకుని తునాతునకలైపోయింది. కొందరు ప్రయాణికులు సముద్రం పాల యారు. సిందాబాద్ మరికొందరితోబాటు నీటిలో ఈదుకుంటూ నీటి మధ్య ఉండే రాళ్ళగుట్టను చేరి, ప్రాణాలు దక్కించు కోగలిగాడు.\n\nసముద్రంలోకి చొచ్చుకువచ్చిన ఆ కొండ ఒక దీవిలో ఉన్నది. అక్కడ ఎన్నో ఓడలు పగిలిపోయాయి, వాటి శిథిలాలూ, వాటి తాలూకు సరుకుల బేళ్ళూ తీర మంతటా చెల్లాచెదరుగా పడి ఉన్నాయి. కొన్ని బేళ్ళు పగిలి వాటి నుంచి విలువైన వస్తువులు బయటికి వచ్చి ఉన్నాయి. చావగా మిగిలినవాళ్ళు తీరం చేరుకున్నారు. సిందాబాద్ ద్వీపంలోకి నడిచి పోయి ఒక కొండవాగు చేరుకున్నాడు. ఆ వాగు కొండ నుంచి బయలుదేరి, లంక మీద కొంతదూరం ప్రవహించి, ఒక గుహలోకి అదృశ్యమయింది. ఆ వాగుకు రెండు పక్కలా, నీటి అడుగునా కూడా మాణి క్యపు రాళ్ళూ, వెండి, బంగారు కణికలూ ఉండి ధగధగా మెరుస్తున్నాయి. అక్కడ పడి ఉన్న సంపదను ఏ మనిషే ఎక్కడా చూసి ఉండడు. వాగు వెంట ముసాంబరం చెట్లున్నాయి. ఈ దీవి మీద సింద్బాడు మరొక అద్భుతం కనబడింది. కొండ మీద అంతు లేని అంబరు ఉన్నది. ఎండవేడికి కరిగి అది ప్రవాహం కట్టి, సముద్రజలంలోకి తారులాగా ప్రవహిస్తున్నది. ఆ అంబరును చేపలు తాగి, జీర్ణం చేసుకోలేక వాంతి చేసుకోగా, ఆది గట్టిపడి తృణమణ అయి, నీటి మీద తేలి ఒడ్డుకు కొట్టుకువస్తున్నది. ఇక్కడ ఇంత సంపద ఉండి కూడా మనిషికి లభ్యంకాదు. ఎందుకంటే ఈ ప్రాంతానికి వచ్చిన ఓడ విధిగా పగిలి పోతుంది. అందుచేత సింద్బాద్ మొద లైనవారు అంత సంపద మధ్యా ఆకలితో అలమటించవలిసి వచ్చింది. అందరి దగ్గిరా ఉన్న కొద్ది ఆహారాన్ని అందరూ సమంగా పంచుకున్నారు. కాని అది ఎంత కాలం వస్తుంది? సిందాబాద్ ఉపవాసాలకు బాగా అలవాటైనవాడు కావటంచేత తన వంతు ఆహారాన్ని కొంచెం కొంచెమే తింటూ ఎలాగో ప్రాణాలు కాపాడుకున్నాడు. మిగిలినవాళ్ళు తమ వంతు ఆహారాన్ని త్వరగా పూర్తి చేసి, ఒక్కొక్కరుగా ఆకలికి చాపసాగారు, చచ్చినవాళ్ళను బతికి ఉన్న వాళ్ళు సముద్రతీరాన పూడ్చేస్తూ వచ్చారు. కొంతకాలానికి అఖరువాణ్ణి పూడ్చేసి, లంక మీద నిందాబాద్ ఒక్కడే మిగిలాడు.\n\nఎంత పొదుపుగా తిన్నా అతని ఆహారం అయిపోయింది. ఆకలిరాక్షసి అతన్ని పట్టేసింది, ఆఖరు క్షణం వచ్చినప్పుడు పడుకునే ఉద్దేశంతో అతను ఒక గొయ్యి తవ్వుకుని, తన శవం మీద ఇనకపోసే భారం గాలికి వదిలేశాడు.\n\nతన భవిష్యత్తు తలుచుకుంటే అతనికి దుఃఖం వచ్చింది. ఆయిదుసార్లు వెంట్రుక వానిలో చావు తప్పినా తనకు ఎందుకు బుద్ధి రాలేదు? దాలిగుంటలో కుక్క లాగా తాను నేర్చుకున్న గుణపాఠం పదే పదే ఎందుకు మరిచిపోవాలి? డబ్బు కోసం ఇంత గడ్డి తినాలా? ఎన్ని తరాలకైనా సరి పడిన సంపద తనకున్నదే! ఇంత విచారంలోనూ అతని బుర్ర వేరే ఆలోచన చేస్తున్నది . ఆ గుహలోకి పోయిన వాగు ఏమైనట్టు? అది మరెక్కడో బయటికి రావద్దా? అది ఎక్కడికి పోతున్నది? ఇక్కడ తిండికి మాడి చచ్చేకన్న ఆ వాగు ఎటు పోతున్నదో తెలుసుకోవటం ఫలం ఈ ఆలోచన కలగగానే సిందాబాద్లో కొంత కొత్త శక్తి వచ్చింది. అతను ముసాంబరం చెట్లకున్న పెద్ద పెద్ద కొమ్మలు విరిచి, వాటిని ఒక తెప్పలాగా తయారు చేసి, దాని మీద పగిలిన ఓడల చెక్కలు కొన్ని పరిచి, కొన్ని పెద్ద పెద్ద రత్నాలూ, తృణమణులూ వీరి తెప్ప మీద పెద్ద కుప్ప పోసి, తెప్ప మీద ఎక్కి రెండు కర్రలను తెడ్లుగా ఉపయోగిస్తూ, వేగంగా ప్రవహించే వాగు వెంట బయలు దేరాడు.\n\nవాగు గుహలో దూరిన చోట తెప్ప కూడా దూరింది. గుహ లోపల కటిక చీకటి. వాగు ఎన్ని మెలికలు తిరిగితే తెప్ప కూడా అన్ని మెలికలూ తిరిగింది. మెలిక వచ్చిన చోట ఆది, అటూ ఇటూ ఉన్న కొండకు కొట్టుకున్నది. అక్కడక్కడా సింద్బాద్ తల, మీద నున్న రాతికి తగులుతున్నది. గాఢాంధకారం కావటంచేత చూసి తలవంచే అవకాశం లేదు. పోనుపోను పల్లంలాగున్నది, ప్రవాహవేగం హెచ్చింది. సిందాబాద్కు ఈ వాగులో చచ్చే కన్న ఆమె బయట తిండికి మాడి చస్తేనే బాగుండే దనిపించింది. చేసేదేమీ లేక అతను తెప్పను కరుచుకుని బోర్లాపడుకుని, ఒళ్ళు తెలియని నిద్రలో పడిపోయాడు.\n\nతాను ఎంతసేపు స్పృహ తప్పి ఉన్నదీ సిందాబాద్ ఎరగడు అతనికి తిరిగి తెలివి వచ్చేసరికి అత నౌక పచ్చిక మైదానంలో పడుకుని ఉన్నాడు. పైన ఎండ కాస్తున్నది. అతని తెప్ప ఒక నది ఒడ్డున కట్టిపెట్టి ఉన్నది. అతని చుట్టూ జనం మూగి ఉన్నారు. వాళ్ళు ఇతియోపియనులు, సిందాబాద్ కళ్ళు తెరవగానే వాళ్ళు మాట్లాడ నారంభించారు. కాని వాళ్ళ భాష అతనికి అర్ధం కాలేదు. అయితే వారిలో ఒకడు ముందుకు వచ్చి, అరబ్బీ భాషలో, \"మీ రెవరు? ఎక్కడి నుంచి వచ్చారు? మా దేశానికి ఏం పని మీద వచ్చారు? మేము రైతులం: మాపాలా లకు నీరు పెట్టుకుంటూ, మీరు నది వెంబడి రావటం చూసి, తెప్పను ఆవి, నది ఒడ్డున కట్టేసి, మిమ్మల్ని తెచ్చి అక్కడ పడుకోబెట్టాం.\" అన్నాడు.\n\n\"కాస్త తిండి పెట్టండి, అంతా చెబుతాను,\" అన్నాడు సింద్బాద్.\n\nవెంటనే వాళ్ళు ఆతనికి భోజనం పెట్టారు. అతనికి ప్రాణాలు తిరిగి వచ్చాయి. అతను వాళ్ళకు తన కథ అంతా చెప్పాడు. అతని కథను అరబ్బీ భాష వచ్చినవాడే మిగిలిన వాళ్ళకు అనువదించి చెప్పాడు. వాళ్ళు ఆశ్చర్యంగా తమలోతాము మాట్లాడుకున్నారు. వాళ్ళు అతన్ని తమ రాజు దగ్గిరికి తీసుకుపోయి, ఆయనకు అతని కథ వినిపించాలని నిశ్చయించారు. అందుకు సింద్బాద్ ఒప్పుకున్నాడు. వాళ్ళే అతన్నీ, అతని తెప్పనూ, అతను ఏరుకు వచ్చిన రత్నరాశినీ మోస్తూ రాజు వద్దకు వెళ్ళారు.\n\nవాళ్ళ రాజు నిందాబాద్ను చాలా ఆద రించి, అతని కథ అంతా విని, ప్రాణాలు దక్కినందుకు అభినందించాడు. అతను తెచ్చిన రత్నాలూ, తృణమణులూ చూసి ఆయన మెచ్చుకున్నాడు. ఆయన రత్న నిపుణుడు. సింద్ బాద్ ఆయనకు రకానికి ఒక మణి చొప్పన ఎంచి బహూకరించాడు, రాజు అతన్ని తన అతిథిగా ఉంచుకుని, చాలా మర్యాద చేశాడు.\n\nరాజు వద్ద కొలువుండేవాళ్ళు బాగ్దాదు గురించీ, ఖరీఫా గురించీ, ఆయన పరి పాలన గురించి అనేక ప్రశ్నలు వేశారు. అతని సమాధానాలన్నీ విని రాజు, \"మీ ఖలీఫా హాదూసల్ రషీద్ గారు చాలా యోగ్యుడిలా కనిపిస్తారు. ఆయన పట్ల నా స్నేహభావాన్ని ప్రకటించటానికి నీ ద్వారా బహుమతులు పంపుదామనుకుంటున్నాను,\" అన్నాడు.\n\n\"అలాగే చెయ్యండి. నేను మీ బహుమానాలను వారికి అండజేసి, తమరు చాలా యోగ్యులనీ, స్నేహపాత్రులనీ వారికి విన్న విస్తాను,\" అన్నాడు సింద్బాద్,\n\nవెంటనే రాజు ఖలీఫా కోసం పంపే బహుమతులన్నీ తెప్పించాడు. వాటిలో ఒక కూజా కూడా ఉన్నది. అది వేలిమందమూ. ఆరంగుళాల ఎత్తూ ఉన్నది. దానిని కెంపు రాయిలో మలిచారు. ఆ కూజా నిండా ముత్యాలున్నాయి. అవి పోతకాయల ప్రమాణంలో ఉన్నాయి. బహుమతులలో ఒక పెద్ద తివాసీ ఉన్నది. దానిని అచ్చగా పాముచర్మంతో తయారుచేశారు. దాని మీద రోగులు పడుకుంటే వారికి ఆరోగ్యం కలుగుతుందట, మిగిలిన బహుమతులలో రెండువందల కర్పూరపు ఉండలూ, చాలా పెద్ద ఐరావత దంతాలూ ఉన్నాయి. ఆపాదమస్తకమూ ఆభరణాలు దిగవేసిన దాసిది కూడా ఖలీఫాకు బహుమతిగా పంపబడుతున్నది.\n\nరాజు ఖలీఫాకు తాను రాసిన ఉత్తరం నిందా బాదుకు అస్తూ, \"ఈ స్వల్ప బహుమతులు పంపుతున్నందుకు మీ ఖలీఫాగారికి నా క్షమాపణలు చెప్ప. వీటి కన్న విలవైనది నాకు వారి పట్ల గల స్నేహభావం... కాని, సిందాబాద్, నువ్విక్కడ ఉండిపోతే నేనింకా సంతోషిస్తాను. నీకు ఏ లోపమూ జరగకుండా నేను చూస్తాను. ఖలీఫాగారికి ఈ బహుమానాలు మరెవరైనా తీసుకుపోతారు, ఉండిపోతా వేమిటి? చెప్పు!\" అన్నాడు.\n\nసిందాబాద్ రాజుకు క్షమాపణ చెప్పకున్నాడు. త్వరలోనే బస్రాకు ఓడ బయలు దేరుతున్నదనీ, తన దేశాన్ని. తన వారినీ చూడాలని తాను తహతహలాడిపోతున్నా ననీ అతను రాజుతో అని, వెళ్ళిపోవటానికి ఆయన అనుమతి వేడాడు.\n\nసిందాబాద్ను బలవంతాన ఉంచేద్దా మనే ఉద్దేశం రాజుకు ఏ కోశానా లేదు. ఆయన ఓడ సరంగునూ, అందులో ప్రయాణం చేస్తున్న వర్తకులనూ పిలిపించి, వారందరికీ సిందాబాద్ను పరిచయం చేసి, అతనిని జాగ్రత్తగా చూసుకోమని వెయ్యి హెచ్చరికలు చేసి, అతని ఓడకేవు తానే ఇచ్చి, అతనికి తన తరపున అంతు లేని కానుక లిచ్చాడు.\n\nసింద్ బాద్ రాజుగారికి తన కృతజ్ఞత తెలుపుకుని, అందరి వద్దా సెలవు పుచ్చుకుని ఓడ యెక్కాడు. దారిలో ఎలాటి అవాంతరాలూ జరగకుండా ఆతను బస్రా చేరి, అక్కడి నుండి బాగ్దాదు చేరుకున్నాడు. అతను బాగ్దాదు రేవులో దిగుతూనే తిన్నగా రాజభవనానికి వెళ్ళి ఖలీఫా దర్శనం చేసుకుని, ఆయనకు అతియోపియా రాజుగారి ఉత్తరం అందించాడు.\n\nఖలీఫా ఆ ఉత్తరం చదువుకుని, సింద్ బాద్ తెచ్చిన బహుమతులు పరిక్షించి, \"వీటిని పంపటానికి ఆ రాజు ఆపార సంపదగలవాడై ఉండాలి. అతను నిజంగా అంత సంపన్నుడేనా?\" అని సింద్బాద్ను అడిగాడు.\n\n\"ప్రభూ, అందుకు సందేహం లేదు. ఆయన సంపన్నుడే కాదు న్యాయశీలుడు. దక్షిత గల పాలకుడు. ఆయన పాలనలో ప్రజలు ఎంత సుఖవడుతున్నారంటే, వారికి రాజుకూ మధ్య ఎలాటి ఘర్షణా తల ఎత్తదు. అంతేకాక ఆయన చాలా స్నేహ పాత్రుడూ. విశ్వసనీయుడూనూ,\" అని సిందాబాద్ ఖలీపాకు చెప్పాడు.\n\nఖలీఫాసిందాబాద్కు అనేక బహుమానాలు ఇచ్చి సత్కరించాడు. ఆయన ఆస్థాన లేఖకులను పిలిపించి, సిందాబాద్ అనుభవాలన్నీ లిఖితం చేయించి, అతని కథ యావత్తూ ఇతిహాస పత్రాలలో చేర్చవల సిందిగా ఉత్తరు విచ్చాడు.\n\nసిందాబాద్ ఖలీఫా వద్ద సెలవు పుచ్చుకుని, తన ఇంటికి చేరుకుని, తనవారి నందరినీ తిరిగి కలుసుకుని, గౌరవమర్యాదలూ, భోగభాగ్యాలూ అనుభవిస్తూ, ఏ లోటూ లేకుండా సుఖజీవనం వెళ్ళబుచ్చాడు.",
            "book_page_end": 40
        },
        {
            "title": "ఉరిశిక్ష",
            "book_page_start": 41,
            "pdf_page_start": 55,
            "pdf_page_end": 60,
            "author": "ఏ. సి. సర్కార్, ఐంద్రజాలికుడు",
            "genre": "పౌరాణిక/నాటకం",
            "moral": "దుర్మార్గులైన శత్రువులను ఎదుర్కోవడానికి తెలివి, ధైర్యం అవసరం.",
            "keywords": [
                "నాగాదిత్యుడు",
                "దేవాదిత్యుడు",
                "సురసుందరి",
                "ఢాకినీవనం",
                "ఉరిశిక్ష",
                "మాయాధరుడు"
            ],
            "characters": [
                "నాగాదిత్యుడు",
                "దేవాదిత్యుడు",
                "సురసుందరి (ఢాకినీ రాణి)",
                "రాజవతీదేవి (మొదటి భార్య)",
                "రుద్రకుడు (సేనాపతి)",
                "ధర్మప్రాణుడు (ముఖ్యమంత్రి)",
                "గురువు",
                "రాజభటులు"
            ],
            "locations": [
                "మగధ రాజ్యం",
                "ఢాకినీవనం",
                "రాజసౌధం",
                "కోనేరు"
            ],
            "content": "నాగాదిత్య మహారాజు పరాక్రమ సంపస్పుడు. ఆయన రాజ్యం సుభిక్షం, ఆయన సైన్యం అపారం. ఆయన అంటే పరిసర రాజ్యాలవారికి సింహస్వప్నం, ఆయనకు లేక లేక కలిగిన కుమారుడు దేవాదిత్యుడు. ఆ కుర్రవాడంటే ప్రభువుకూ, ప్రజలకూ కూడా ఎంతో ప్రేమ.\n\nనాగాదిత్యుడు రాజ్యం వెలపల ఒక భీకరారణ్యం ఉండేది. దాన్ని అందరూ ఢాకినీపనం అని పిలిచేవాళ్ళు. అందులోకి ఎవరూ ప్రవేశించేవారు కారు. అయితే శౌర్యధనుడైన నాగాదిత్యుడు ఢాకినీవనంలో వేటాడ నిశ్చయించి, సపరివారంగా బయలు దేవాడు. మంత్రిసామంతులు వద్దని చెప్పినా, ప్రయోజనం లేకపోయింది.\n\nతీరా వెళ్లిమాస్తే ఢాకినీవనం ఎంత మాత్రమూ భయంకరంగా కనబడలేదు, మీదుమిక్కిలి ఆహ్లాదకరంగా ఉన్నది. చెట్ల మీద దకరకాల పక్షులు శ్రావ్యంగా గానం చేస్తున్నాయి. అలాటి వనం కుండా వెళ్ళి రాజు ఒక కోనేటిని చేరుకున్నాడు. ఆ కోనేటి జలం అతి నిర్మలంగా ఉన్నది. కోనేటిలో హంసలు విహరిస్తున్నాయి. రాజు ఆ కోనేటి గట్టున సపరివారంగా విడిసి, కొంతసేపు విశ్రాంతి తీసుకుని, ధనుర్బాణాలు చేతబట్టి, వేటకై ఒంటరిగా వనంలోకి బయలుదేరాడు.\n\nఆయన కొంతదూరం వెళ్ళేసరికి ఒక తెల్లని కుందేలు కనబడింది. వెంటనే ఆయన దానిపైకి బాణం వదిలాడు. మరుక్షణమే కుందేలు మాయమై ఒక అద్వితీయ సౌందర్యవతి ప్రత్యక్షమయింది. రాజు విడిచిన బాణం పుష్పమాలగా మారి ఆమె మెడలో పడింది. \"మహారాజా, వరమాల వేసి సత్కరించినన్ను ధన్యురాలిని చేశారు. నేటి నుంచి నేను మీ పత్నిని,\" అన్నదామె. ఆమె సౌందర్యంతోనే సమ్మోహితుడైన నాగాదిత్యుడు ఈ మాటలు విని వూర్తిగా మతిభ్రమణం చెందాడు, ఆయన ఆమెను వెంటబెట్టుకుని కొలనుకు తిరిగి వచ్చి తన పరివారులతో, \"మీరు ముందుగా నగరానికి వెళ్లి నా వివాహోత్సవానికి ఏర్పాట్లు చేయించండి.\" అన్నాడు.\n\nఇప్పుడాయనకు తన రెండవ భార్యతోటదే లోకం. ఆయన కిప్పుడు తన మొదటి భార్య గురించి గాని, తన కొడుకైన దేవాదిత్యుణ్ణి గురించి గాని స్పృహే లేదు. వారిని గురించి ఆలోచన కలిగినప్పుడు చీదరించుకునేవాడు, రాజుగారి కొత్తభార్య పేరు సురసుందరి. అయితే నిజాని కామె ఢాకినీవనం లోని ఢాకినీలకు రాణి. ఆమె తన జిత్తులతో రాజును తన చేతి కీలు బొమ్మను చేసి ఆడించసాగింది.\n\nకాలక్రమాన సురసుందరికి కూడా ఒక కొడుకు జన్మించాడు. ఆదిమొదలు ఆమె దేవాదిత్యుణ్ణి మరింతగా ద్వేషిస్తూ, అతని వినాశనానికి కంకణం కట్టుకున్నది. ఆమె రాజుతో, \"నా ఆరోగ్యం క్రమంగా చెడి పోతున్నది. నీ కొడుకు దేవాదిత్యుడు ఈ రాజ్యంలో నుంచి పోతేనే గాని నా ఆరోగ్యం కుదటపడదు,\" అన్నదీ. తన చిన్న భార్య విచారాన్ని ఏ మాత్రమూ భరించలేని రాజు వెంటనే దేవాదిత్యుడి దేశబహిష్కరణ ప్రకటించాడు. ఇది విని రాజుగారి పెద్ద భార్య రాజవతీదేవి వెళ్ళి తన భర్త పాదాలపై పడి ఏడ్చింది. రాజు ఆమెకు కూడా దేశబహిష్కరణ శిక్ష విధించి, ఆమెనూ, ఆమె కొడుకునూ దేశం వెడల నడిపించే పనిని తన సేనాపతి అయిన రుద్రకుడికి అప్పగించాడు.\n\nరుద్రకుడు రాజవతీదేవికి, దేవాదిత్యుడికి సంకెళ్ళు తగిలించి తన వెంట తీసుకు పోయాడు. కాని అతను వారిని దేశం నుంచి సాగనంపటానికి మారుగా తన ఇంటనే రహస్యంగా ఉంచి, వారు దేశం విడిచి పోయినట్టు ప్రకటనచేశాడు.\n\nరాజుగారి ముఖ్యమంత్రి ధర్మప్రాణుడు రాజుగారి స్థితి చూసి అందోళన చెంది, సురనుందరిని కడతేర్చితేనే గాని పరిస్థితి చక్కబడదని నిశ్చయించుకున్నాడు. ఆమెకు అంశఃపుర దాని ద్వారా ఆయన విషం పెట్టించాడు. కాని సరసుందరిని విషం ఏమీ చేయలేకపోయింది. ఆమె ఆ విషాన్ని సులువుగా జీర్ణం చేసుకున్నది.\n\nఅది చూసి ధర్మప్రాణడు మరింత ఆందోళనపడి, తన గురుపాదులను సలహా అడగటానికి బయలుదేరి వెళ్లాడు. ఆయన గురువు దూరాన గల ఒక కొండపై తపస్సు చేసుకుంటూ ఉండేవాడు. ధర్మప్రాణుడు వచ్చిన పని తెలుసుకుని ఆయన, సుర సుందరి చావటానికి ఒకే మార్గం ఉన్నదని తెలిపాడు. ఆదేమిటంటే, ఢాకినీవనంలో ఒక పన్నెండు కొమ్మల మర్రిచెట్టున్నది: దాని కొమ్మలు చీలేచోట ఒకతార ఉన్నది; ఆ తొర్రలో ఒక వెండి దబ్బనం ఉన్నది: దానితో ఎవరైనా సురసుందరి కుడి కాలి బొటనవేలిని పొడిస్తే ఆమె మరణిస్తుంది. ఢాకినీవనం లోకి వెళ్ళేసాహసి దొరకాలి గాని మిగిలినది ఏమంత కష్టం కాదు.\n\nధర్మప్రాణుడు సేనాపతిని కదిలించి చూశాడు, సేనాపతికి కూడా సురసుందరి పీడ త్వరగా విరగడ కావాలనే ఉన్నట్టు స్పష్టమయింది. \"ఢాకినీవనం ప్రవేశించగల ధీరుడు నీ ఎరుకలో ఎవరైనా ఉన్నట్టయితే సుర ముందరిని కడతేర్చటం ఏమి కష్టం కాదు,\" అంటూ మంత్రి అంతా చెప్పేశాడు. \"అలాటి ధీరుడు దొరకక పోడు. నాకు కొంచెం వ్యవధి ఇవ్వండి” అన్నాడు భుద్రక సేనావతి, ఆ రాత్రే అతను వెండి దబ్బనం గురించి, తన ఇంట రహస్యంగా ఉన్న దేవాదిత్యుడితో చెప్పాడు. దేవాదిత్యుడు నిశి రాత్రివేళ ఢాకినీవనానికి బయలుదేరి వెళ్ళాడు. అక్కడ పన్నెండు కొమ్మల మర్రిచెట్టు కనబడింది, దాని తొర్రలో వెండి దబ్బనం దొరికింది. దేవాదిత్యుడు మర్నాడు పగలల్లా ఆ వనం లోనే గడిపి, చీకటి పడినాక రాజధానికి బయలుదేరాడు. అయితే దురదృష్టవశాన, అతను సేనాపతి ఇంటిని చేరబోతుండగా కొందరు రాజభటులు అతన్ని గుర్తించి పట్టుకుని, బహుమతి లబిస్తుందన్న ఆశతో సురసుందరి వద్దకు తీసుకుపోయారు. వారి ఆశ ఫలించింది. ఆమె వారు ఊహించిన దానికన్న హెచ్చుగానే వారిని బహూకరించి, ఆ రాత్రి దేవాదిత్యుణ్ణి రాజ సౌధంలోనే బందిగా ఉంచి, దేశ బహిష్కరణను ఉల్లంఘించినందుకు ఆతనికి మరణ దండన విధించేలాగు రాజును ఒప్పించింది. మర్నాడు ఉదయమే రాజు దేవాది త్యుడికి మరణశిక్ష విధించాడు. మధ్యాహ్నం పన్నెండు గంటల వేళ ఉరిశిక్ష అమలు జరుగుతుంది.\n\nమంత్రికి మరొక పెద్ద సమస్య వచ్చి పడింది. ఆయన సేనాపతి రుద్రకుడితో సంప్రతించాడు. \"మీరేమీ విచారించకండి. నా స్నేహితుడైన మాయాధరుడు నా కొక చిన్న ఉపాయం చెప్పాడు. ఆ ఉపాయంతో మన కష్టాలన్నీ గట్టెక్కవచ్చు.\" అన్నాడు సేనాపతి. ఆ మాటలలో మంత్రికి ఆటే గురికుదుర లేదు. దానికి తగినట్టుగానే సేనాపతి సుర సుందరి వద్దకు వెళ్ళి, \"మహారాణి, దేవాదిత్యుడి ఉరిశిక్షను నేను స్వయంగా జరిపించబోతున్నాను, తమరు కూడా అక్కడికి వచ్చి తమ శత్రువువధ కళ్లారా చూడాలని నా ప్రార్ధన,\" అన్నాడు. అందుకు సురసుందరి సంతోషంగా ఒప్పుకున్నది. మిట్టమధ్యాహ్నంవేళకు విధ్యస్థానానికి దేవాదిత్యుణ్ణి తెచ్చారు. రుద్రకుడు ఒక తాడు తెచ్చాడు. దేవాదిత్యుణ్ణి ఒక గోడకు వీపు పెట్టి నిలబెట్టాను. రుద్రకుడు మోకు యొక్క మధ్యభాగాన్ని దేవాదిత్యుడి మెడకు మెలిక వేసి, మోకు చివరలు ఇద్దరు బలాఢ్యుల కిచ్చి, \"నేను చెప్పినప్పుడు మోకును బలంగా లాగండి.\" అని ఆజ్ఞాపించాడు. తన శత్రువైన దేవాదిత్యుడి ఉరిశిక్షను చూడ వచ్చిన సురమందరి ఇప్పుడు శిక్షితుడికి ఎదురుగానే వచ్చి నిలబడింది. \"లాగండి!\" అని గట్టిగా అరిచాడు సేనాపతి.\n\nఇద్దరు బలాఢ్యులూ బలంకొద్ది మోకు చివరలను పట్టి లాగారు. ఉచ్చు దేవాదిత్యుడి మెడకు బిగుసుకోవటానికి మారుగా ఊడి వచ్చేసింది! దేవాదిత్యుడు ముందరికి పడిపోయినట్టు నటించి, తన వద్ద ఉన్న దబ్బనంతో సురసుందరి కుడికాలి బొటన వేలిని ఒక్క పోటు పొడిచాడు. మరుక్షణమే ఆమె కెవ్వున అరిచి ప్రాణం వదిలింది. అదే క్షణంలో అంతఃపురంలోని ఆమె కొడుకు కూడా మరణించాడు. వారిద్దరూ చావగానే రాజుకు ఏదో మైకం వదిలినట్టయింది. అతను తన మొదటి భార్య కోసమూ, దేవాదిత్యుడి కొనమూ విదపనారంభించాడు. త్వరలోనే వారిద్దరూ ఆయనను చేరుకున్నారు. తరవాత అంతా సుఖంగా ఉన్నారు.\n\nలాగితే బిగుసుకోవలసిన ఉచ్చు ఎలా ఊడి వచ్చింది? అలా జరగటానికి మాయాధరుడు చేసిన ట్రిక్కు ఏమిటి? అతను వీడేసి అడుగుల నిడివి గల రెండు తాళ్లు తీసుకున్నాడు. అతనా తాళ్ళను నేల మీద పక్క పక్కనే పరిచి, తాళ్ళరంగే గల సన్నని దారంతో కలిపి కుట్టాడు. తాడును మెడకు చుట్టేటప్పుడు వాటిని మెలి పెట్టి, దేవాదిత్యుడి మెడ వెనక రెండు చుట్లు ఏర్పడే టట్టుగా ఉచ్చు అమర్చాడు. (కింది బొమ్మ చూడండి.) ఈ ఉచ్చులను కలిపి ఉంచినది దారపు కుట్టే దేవాదిత్యుడి వెనక గోడ ఉన్నది గనక అవి ఎవరికీ కనబడవు. దేవాదిత్యుడి మెడ ముందు భాగంలో ఉచ్చు ముడి వేశారు. తాళ్ళ చివరలను పట్టిలాగగానే, దేవాదిత్యుడి మెడ వెనక ఉన్న రెండు చుట్లనూ కలిపి ఉంచిన దారపు పోగు కాస్తా తెగిపోయి, మెడకున్న ఉచ్చు బిగబటం జరగ లేదు. కింది బొమ్మ ఆధా రంతో ఎవరైనా ప్రయత్నించి ఈ ట్రిక్కు చేయవచ్చు.",
            "book_page_end": 46
        },
        {
            "title": "తండ్రికి తగిన కొడుకు",
            "book_page_start": 47,
            "pdf_page_start": 61,
            "pdf_page_end": 62,
            "author": "ఎస్. ప్రదీప్ కుమార్",
            "genre": "హాస్యం/నీతి కథ",
            "moral": "తెలివైన ఉపాయం పెద్దవారి నైపుణ్యాన్ని కూడా మించి విజయాన్ని సాధించగలదు.",
            "keywords": [
                "చెంగన్న",
                "మల్లన్న",
                "గజదొంగ",
                "చొరవిద్య",
                "ఉపాయం",
                "బావి"
            ],
            "characters": [
                "చెంగన్న (తండ్రి)",
                "మల్లన్న (కొడుకు)",
                "పరదేశీ (దొంగ)"
            ],
            "locations": [
                "గ్రామం",
                "బావి"
            ],
            "content": "ఒక గ్రామంలో ఒక గజదొంగ ఉండేవాడు. అతని పేరు చెంగన్న. ఆతనికి మల్లన్న అని పదేళ్ళ కొడుకు ఉండేవాడు. మల్లన్న కూడా తనలాగే చొరవిద్యలో ఆరితేరి, తన అనంతరం జీవిత యాత్ర సాగించాలని చెంగన్న ఉద్దేశం. కాని ఆతనికి దీర్ఘవ్యాధి పట్టుకుని, ప్రాణం తీసేటట్టు కనిపించింది. చెంగన్న మల్లన్నను పిలిచి \"నాయనా, నువు మరీ పసివాడివి. మన వృత్తిలో ఎన్నో మెళుకువలు నీకు నేర్పుదామనుకున్నాను. నీకు నేర్చుకునే వయనూ, నాకు నేర్పే అవకాశమూ లేకుండానే ఈ మాయదారి రోగం దాపరించింది. ఇది నన్ను పొట్టన పెట్టుకుంటే నువు ఎట్లా బతుకుతావు ? నువు ఈ వృత్తి ఎవరి దగ్గిర నేర్చుకుంటావు?\" అన్నాడు.\n\n\"నువేమీ బెంగ పెట్టుకోకు, నాన్నా. నీ కొడుకునై ఉండి, నీ పరువు కాపాడలేక పోతానా? నేను కూడా నీ అంత దొంగసని రుజువు చేస్తాను.\" అన్నాడు మల్లన్న.\n\nఆ కుర్రకుంక మాటలతో తండ్రికి ఊరట కలగక పోగా, వాళ్లని గురించి మరింత విచారం పట్టుకున్నది. ఇలా ఉండగా ఒకనాడు కొంచెం పొద్దెక్కి మల్లన్న ఊరి చివర ఉన్న బావి దగ్గిరికి వెళ్ళి అక్కడ కూర్చున్నాడు. ఊళ్ళ్లో ఉన్న స్త్రీలు బట్టలు ఉతుక్కుని, నీరు పట్టుకు పోయే వేళ దాటగానే ఆ ప్రదేశం నిర్జనమయింది.\n\nఆ సమయంలో మల్లన్న దూరాన ఒక పరదేశీని చూశాడు. అతను చాలా ఒడ్డూ, పొడుగూ ఉండి, బలిష్టంగా ఉన్నాడు. పెద్ద తలగుడ్డ చుట్టుకున్నాడు. అతని భుజాన చాలా మూటలున్నాయి. ఆ మనిషిని చూస్తూనే మల్లన్న దొంగ అని పసికట్టే శాడు. మనిషి కిందటి రాత్రి ఎక్కడో దొంగతనం చేసి, ఆ సరుకును మరెక్కడో అమ్ముకోవటానికి పోతున్నాడని మల్లన్న గ్రహించాడు.\n\nవెంటనే మల్లన్నకు ఒక యుక్తి తట్టింది. వాడు సన్నగా ఏడుస్తూ బావిగట్టున కూర్పుని బావిలోకి తొంగి చూడసాగాడు. వచ్చే మనిషికి మల్లన్న చెవికి ఉన్న పోగు కనబడింది. చుట్టు పక్కల ఎవరూ లేరు. ఆ పోగులు కాజెయ్యటానికి మంచి అవకాశమనుకుని ఆ మనిషి బావి దగ్గిరికి వచ్చాడు.\n\n\"ఏం అబ్బాయ్, ఎందుకేడుస్తున్నావ్?\" అన్నాడా మనిషి.\n\nమల్లన్న మరింత గట్టిగా ఏడుస్తూ, చేత్తో బావిలోకి చూపించి, \"నా మెడలో ఉన్న బంగారు గొలును బావిలో పడింది. గొలుసు లేకుండా ఇంటికి పోతే మా అయ్య చంపే స్తాడు,\"అని వెక్కుతూ అన్నాడు.\n\n\"ఏడవకు! ఈ మిఠాయి తిను. నీ గొలుసు నేను తిని పెడతాగా! కాస్త ఈ మూటలు చూస్తూ ఉండు!\" అంటూ ఆ మనిషి మల్లన్నకు తన మూట లలో ఒక దాని నుంచి తినుబండారం తీసి పెట్టి, మూటలు బావి పక్కన పెట్టి, బావిలోకి దిగాడు. వెంటనే మల్లన్న ఆ మూటలు రెండుచేతులా ఎత్తుకుని శీఘ్రంగా ఇంటిదారి పట్టాడు.\n\nకొడుకు తెచ్చిన మూటలు చూని మంచంలో కూర్చుని ఉన్న చెంగన్న, \"ఎక్కడివిరా అవి?” అని అడిగాడు.\n\nమల్లన్న జరిగినదంతా తండ్రికి చెప్పాడు. మూటలు విప్పదీసి చూస్తే వాటి నిండా వెండి వస్తువులూ, బంగారు నగలూ, డబ్బూ, విలవయిన బట్టలూ ఉన్నాయి. ఆది దొంగ సొమ్మేననటానికి సందేహం కొంచెం కూడా లేకపోయింది.\n\nచెంగన్న పరమానందంతో, \"ఈ ఈడుకే నన్ను మించావురా! అక నేను నీకు నేర్ప వలిసింది ఏమీ లేదు.” అన్నాడు.",
            "book_page_end": 48
        },
        {
            "title": "మహాభారతం (ద్రౌపదీస్వయంవరం)",
            "book_page_start": 49,
            "pdf_page_start": 63,
            "pdf_page_end": 70,
            "author": "చందమామ బృందం",
            "genre": "పౌరాణిక/ఇతిహాసం",
            "moral": "ధర్మం, అస్త్రవిద్యా కౌశలం ఉన్నచోట విజయం లభిస్తుంది. ధర్మమార్గంలో జరిగిన నిర్ణయానికి కట్టుబడి ఉండాలి.",
            "keywords": [
                "ద్రౌపది",
                "స్వయంవరం",
                "అర్జునుడు",
                "పాండవులు",
                "మత్స్యయంత్రం",
                "ద్రుపదుడు"
            ],
            "characters": [
                "ద్రౌపది",
                "ద్రుపదుడు",
                "ధృష్టద్యుమ్నుడు",
                "పాండవులు",
                "కుంతీదేవి",
                "కృష్ణుడు",
                "బలరాముడు",
                "కర్ణుడు",
                "శల్యుడు"
            ],
            "locations": [
                "కాంపిల్య నగరం",
                "స్వయంవర మంటపం",
                "కుమ్మరి ఇల్లు"
            ],
            "content": "ద్రౌపదీస్వయంవరం గురించి విని అనేక దేశాల రాజులు కాంపిల్య నగరానికి వచ్చారు. వారికి వేరు వేరు ప్రదేశాలలో విడుదులు ఏర్పాటయాయి. పాండవులు ఒక కుమ్మరి ఇంట బసచేసి, మాధుకరం తెచ్చుకుని తింటూ వచ్చారు.\n\nద్రుపదుడు కూడా తన కుమార్తెను అర్జునుడి కిచ్చి చెయ్యాలన్న కోరికను ఎవడికీ తెలుపక, ఎక్కు పెట్టటానికి అసాధ్య మైన విల్లొకటి ఏర్పాటుచేసి, ఆకాశంలో అమర్చిన మత్స్యయంత్రాన్ని ఆ వింటితో- కొట్టినవాడికి తన కుమార్తె నిచ్చి పెళ్లి చేస్తానని చాటింపు వేశాడు.\n\nఈ చాటింపు విని కర్ణుడూ, ధృతరాష్ట్రుడి కొడుకులూ, ఇంకా అనేకమంది రాజులూ, స్వయంవర వేడుకలు చూసే ఉద్దేశంతో అనేకమంది ఋషులూ వచ్చి, ద్రుపదుడి స్వాగతమూ, ఆతిథ్యమూ స్వీకరించారు.\n\nనగరానికి ఈశాన్యదిక్కుగా స్వయంవర మంటవం నిర్మించి, చక్కగా అలంకరించారు. అందరూ కూర్చోవటానికి వీలుగా మంచెలు అమర్చారు. అక్కడికి క్షత్రి యులూ, బ్రాహ్మణులూ వచ్చి, తమకు అనువైన స్థానాలలో కూర్చున్నారు. బ్రాహ్మణులతో కలిసి కూర్చున్న పాండవులు ద్రుపదుడి వైభవాన్ని చూసి ఎంతో సంతో షించారు. అతిథులకు చాలారోజులపాటు నృత్యగాన వినోదాలతో కాలక్షేపం జరిగింది.\n\nచివరి రోజున ద్రౌపది మంగళస్నానం చేసి, సర్వాభరణాలూ ధరించి, మంచి బట్టలు కట్టుకు, చేత బంగారుపుష్పాల మాల ధరించి స్వయంవర మంటపం మధ్యకు వచ్చింది. ద్రుపదుడి పురోహితుడైన సోమకుడు అంతకుముందే అగ్ని చుట్టూ దర్భలు పరిచి, అగ్ని హెూత్రం చేసి ద్రౌపదిని దీవించాడు. ద్రౌపది రాగానే మంగళ వాద్యాలు మోగాయి.\n\nఅప్పుడు ధృష్టద్యుమ్నుడు మండపం మధ్యకు వచ్చి, వాద్యాలను ఆపించి, చుట్టూ కూర్చుని ఉన్న రాజులకు వింటినీ, అయిదు బాణాలనూ, పైన అమర్చిన మత్స్యయంత్రాన్ని చూపి, \"ఈ అయిదు బాణాలనూ ఈ వింటికి ఎక్కుపెట్టి, మత్స్యయంత్రాన్ని కొట్టినవానిని మాచెల్లెలు పెళ్ళాడుతుంది. కనుక మీలో విలువిద్యా ప్రావీణ్యం గలవారు వచ్చి శక్తి కొద్దీ ప్రయత్నించండి,\" అన్నాడు.\n\nతరవాత అతను ద్రౌపదికి వేరువేరు రాజులను చూపి, వారిపేర్లు చెప్పి, పరిచయం చేశాడు. వారిలో దుర్యోధనాదులతో బాటు శల్యుడూ, విరాటుడూ, శకుపి, అశ్వత్థామా, అక్రూరుడూ, సాంబుడూ, ప్రద్యుమ్నుడూ, కృష్ణుడూ. కృతపర్మా, అనిరుద్ధుడూ, మశర్మా, శిశుపాలుడూ, చిత్రాంగదుడూ, భగదత్తుడూ, పౌండ్రకవాసుదేవుడు మొదలైనవారు అనేకులున్నారు.\n\nమన్మధుడి అరవబాణం లాగా ఉన్న ద్రౌపదిని వచ్చినవారంతా తదేక దృష్టితో చూస్తూ ఉండిపోయారు. కృష్ణుడు బ్రాహ్మణుల మధ్యనున్న పాండవులను గుర్తించి బలరాముడికి చెప్పాడు. మత్స్యయంత్రాన్ని కొట్టే ప్రయత్నం ఆరంభమయింది. ఒక్కొక్క రాజకుమారుడే వచ్చి, వింటిని ఎక్కు పెట్టటం కూడా సాధ్యం కాక, అసమానంతో అవతలికి వెళ్ళిపోసాగాడు. అనేకమందికి శృంగభంగ మయాక కర్ణుడు వచ్చి, విల్లు ఎక్కు పెట్టి, బాణాన్ని సంధించసాగాడు. ద్రౌపదిని నిశ్చయంగా అతనే గెల్చుకుంటాడని అందరూ అనుకున్నారు. భట్రాజులు కర్ణుడి స్తోత్రాలు, ఆరంభించారు. అది విని ద్రౌపది, \"నేను నూతుడి కొడుకును వరింపను,\" అని పెద్దగా, అందరికీ వినిపించేలాగా కేక పెట్టింది. కర్ణుడు కోపంతో పాటు నవ్వుతూ, సూర్యుడి కేసి చూసి, తిరిగి వెళ్ళాడు.\n\nకర్ణుడి తరవాత శిశుపాలుడూ, జరాసంధుడూ, శల్యుడూ వింటిని సంధించలేక విఫలులయారు. ఇక రాజు లెవరూ ముందుకు రాలేదు. ప్రేక్షకులలో కలకలం సాగింది. ఆ సమయంలో బ్రాహ్మణుల మధ్యనుంచి అర్జు నుడు లేచి వచ్చి, వింటిని సమీపించాడు. అది చూసి బ్రాహ్మణులు ఆశ్చర్యపోయి, \"మహా పరాక్రమవంతులైన శల్యుడూ, జరాసంధుడూ, శిశుపాలుడూ లాటి వాళ్ళకి అలవిగాని విల్లును ఈ బ్రాహ్మణ కుమారుడు పట్టుకోబోతున్నాడు గదా. వీడు నిశ్చయంగా బ్రాహ్మణులకు అవమానం తెస్తాడు!\" అని తమలో తాము అనుకున్నారు. కొందరు మాత్రం, \"వీడికి బలం, ఆస్త్ర విద్యా నైపుణ్యం ఉండే ఉంటుంది. లేకపోతే వింటి జోలికి ఎందుకు పోతాడు?\" అనుకున్నారు.\n\nఅర్జునుడు వింటిని సమీపించి, సభకు నమస్కారం చేసి, వింటికి సమస్కరించి, తన గురువుకు ఆత్మనమస్కారం చేసి, కృష్ణుణ్ణి తలుచుకుని, తాను రోజూ వాడే వింటిని సంధించినంత నునాయాసంగా ఆ వింటికి అయిదు బాణాలూ సంధించి, మత్స్యయంత్రాన్ని ఒక్క దెబ్బతో కింద వడగొట్టాడు. అందరూ ఒక్క క్షణం దిగ్భ్రామ చెందారు. తరవాత హర్షనాదాలు మిన్ను ముట్టాయి. బ్రాహ్మణులు సంతోషంతో పై బట్టలు ఎగరవేశారు. ఆ క్షణంలోనే ధర్మరాజు నకులసహదేవులను తీసుకుని తమ విడిదికి వెళ్ళిపోయాడు. ద్రుపదుడు మాత్రం సంతోషాశ్చర్యాలతో దూరం నుంచి అర్జునుణ్ణి చూస్తూ ఉండిపోయాడు.\n\nస్వయంవరానికి వచ్చిన రాజులకు గొప్ప అవమానం జరిగినట్లు తోచింది. \"ఈ ద్రుపదుడు మనని చెట్టెక్కించి, పండు కోనుకునే లోపల కిందికి తోసేశాడు. తన కూతుర్ని ఒక్క రాజకుమారుడికి ఇవ్వకే బ్రాహ్మణుడికిస్తాడా? బ్రాహ్మణుల్లో ఎక్కడన్నా స్వయంవరం ఉన్నదా? ఈ పిల్ల బ్రాహ్మణుణ్ణి ఎలా చేసుకుంటుంది? ఇలాటి పని మరొకసారి జరగకుండా ఈ ద్రుపదుడి ప్రాణాలు తీయాలి! ఈ పిల్ల ఎవరో ఒక రాజకుమారుణ్ణి వరిస్తుందా సరేసరి, లేకపోతే దీన్ని నిప్పలోకి తొయ్యాలిసిందే. బ్రాహ్మణుడు గనక ఈ వటువును ప్రాణాలతో వదిలేద్దాం.\" అంటూ రాజులు కత్తులూ, కటార్లు చేతబట్టి, ద్రుపదుణ్ణి చుట్టుముట్టారు. ద్రుపదుడు భయపడి బ్రాహ్మణుల మధ్యకు వెళ్ళాడు.\n\nద్రుపదుడి పై కత్తి కట్టిన రాజులకు భీమార్జునులు అడ్డు తగిలారు. రాజులు బాణాలు వెయ్యటం మొదలు పెడితే భీము డొక చెట్టు పెకలించి తెచ్చి, రాజుల బాణాలను దానితో అడ్డుతూ అర్జునుడి పక్కన నిలబడ్డాడు. బ్రాహ్మణులు ద్రుపదుణ్ణి కాపాడటానికి రాజుల మీద రాళ్ళు విసర సాగారు. అర్జునుడు వారిని వారించి, మత్స్యయంత్రాన్ని కొట్టిన వింటితోనే రాజులను ఎదుర్కొన్నాడు. శల్యుడు, కర్ణుడు మొదలైనవారు ఇది చూసి, తమను ఎదిరించినవాడు బ్రాహ్మణుడే అయినా చంప దగిన వాడేనని నిశ్చయించారు. అర్జునుడు కర్ణుడికి ఎదురై యుద్ధం చేశాడు. అర్జునుడి ప్రతాపానికి ఆశ్చర్యపడి కర్ణుడు, \"ఓ బ్రాహ్మణుడా, నీ ఆస్త్ర కౌశలానికి మెచ్చాను. నాతో సమంగా పోరాడగలవాడు అర్జునుడు తప్ప మరెవరూ లేరు. నువు నిజంగా ఎవరివో చెప్పు\" అన్నాడు. కాని అర్జునుడు తా నెవరై సదీ బయట పెట్ట లేదు. బ్రహ్మతేజస్సు జయించరాని దనుకుని కర్ణుడు యుద్ధం మానేశాడు.\n\nఈ లోపల శల్యుడికి భీముడికి యుద్ధం సాగుతున్నది. చివరకు భీముడు శల్యుణ్ణి పట్టి ఎత్తి, చంపే ఉద్దేశం లేక దూరంగా విసిరి వేశాడు. బ్రాహ్మణులందరూ గొల్లున సవ్వారు. మిగిలిన రాజకుమారులకు కాళ్ళూ, చేతులూ ఆడలేదు. అయితే ఈ మహావీరులు మామూలు బ్రాహ్మణులు కారని అందరికీ స్పష్ట మయింది. వాళ్ళు ఎవరో తెలుసుకోవాలన్న ఆసక్తి కూడా జాస్తి అయింది. కృష్ణుడు కూడా రాజులతో, \"ఈ బ్రాహ్మణులు న్యాయంగా ద్రౌపదీని గెలుచుకున్నారు. రాజులతో ధర్మయుద్ధం చేశారు. అందుచేత 'వారిపై కయ్యానికి కాలు దువ్వకండి,\" అన్నాడు. అతని సలహా పాటించి రాజులు ఎవరిదారిన వారు వెళ్ళిపోయారు.\n\nఈ లోపల కుమ్మరి ఇంట ఐన చేసి ఉన్న కుంతి, తన కొడుకులు ఎంతకూ తిరిగి రాకపోయేసరికి, దుర్యోధనాదుల వల్ల వాళ్లకు ఏమికీడు మూడిందో అని భయపడింది. సొంతలో నకులసహదేవులతో ధర్మరాజు వచ్చాడు. తరవాత కొంతసేపటికి భీమార్జు నులు ద్రౌపదితో సహా వచ్చి చేరారు. వస్తూనే వాళ్లు, \"అమ్మా, మేము భిక్ష తెచ్చాం,\" అన్నారు లోపల ఉన్న తమ తల్లితో, కుంతీదేవి, అందరూ సమంగా పంచుకోండి, నాయనా!\" అంటూ అవతలికి వచ్చి, దేదీప్యమానంగా వెలిగిపోతున్న ద్రౌపదిని చూసి బిత్తరపోయింది.\n\nఆమె ధర్మరాజుతో, \"నాయనా, నా వల్ల పెద్ద పొరపాటు జరిగిపోయింది. భీమార్జునులు భిక్ష తెచ్చామంటే, అందరూ సమంగా పంచుకోమని అనేశాను. నే నెన్నడూ అసత్య మాడినదాన్ని కాను. ఈ కన్యను మీ రందరూ అనుభవిస్తే అది అధర్మమవుతుంది; అనుభవించకపోతే నా మాట ఆబద్ధమవుతుంది. అందుచేత ధర్మమార్గం ఏదో ఆలోచించి అలా చెయ్యండి,\" అన్నది.\n\nధర్మరాజు కొంచెం సేపు అలోచించి, కుంతిని విచారించ వద్దని, అర్జునుడితో, \"అర్జునా, నువ్వీ కన్యను అగ్నిసాక్షిగా వివాహం చేసుకో.\" ఆన్నాడు.\n\nదానికి అర్జునుడు, \"అది ఎలా సాధ్యమవుతుంది? నాకు అన్నలైన నువూ, భీముడూ వివాహం చేసుకోకుండా నే నెలా చేసుకుంటాను?\" అన్నాడు.\n\nకాని ఆ సమయంలో పాండవులైదుగురికి ద్రౌపది పైన మనసుపోయింది. తల్లి అన్న మాటలూ, అర్జునుడు చెప్పిన మాటా, తనలో ద్రౌపది పైన కలుగుతున్న మోహమూ గ్రహించి, ధర్మరాజు, \"మన మందరమూ ఈ కన్యను పెళ్ళాడదాం.\" అన్నాడు.\n\nఅంతలో కృష్ణుడు బలరాముడితో సహా పాండవులున్న బస వెతుక్కుంటూ వచ్చాడు. అతను తనకూ, కుంతీదేవికి మొక్కటం చూసి ధర్మరాజు, \"కృష్ణా, మేము బ్రాహ్మణ వేషాలు ధరించి అజ్ఞాతంగా బతుకుతున్నాం కదా, మమ్మల్ని ఎలా గుర్తు పట్టావు? ఇక్కడికి ఎలా వచ్చావు?\" అని అడిగాడు.\n\nకృష్ణుడు నవ్వి, \"రాజా, అగ్నిని ఎలా దాస్తావు ? వాళ స్వయంవరంలో ప్రదర్శించిన పరాక్రమం పాండవులకు తప్ప మరొక రికి సాధ్యమా? దుర్మార్గుడయిన దుర్యోధనుడి తంత్రం పారకపోవటం మంచి దయింది. మీరు ఎవరికీ తెలియరాకుండా ఉండటమే మంచిది,\" అని పాండవుల వద్ద సెలవు తీసుకుని, బలరాముడితో సహా వెళ్లిపోయాడు.\n\nఈ లోపల ధృష్టద్యుమ్ను డొక పని చేశాను. మత్స్య యంత్రాన్ని కొట్టి ద్రౌపదిని గెలుచుకున్న బ్రాహ్మణు డెవరో తెలియదు. అతను ఎక్కడ విడిది చేశాడో, ద్రౌపదిని ఎక్కడికి తీసుకుపోతాడో తెలియదు. అందు చేత ధృష్టద్యుమ్నుడు మిగిలిన బ్రాహ్మ ఋబుల వెంట గోప్యంగా బయలుదేరి, అర్జునుడి వెంట కుమ్మరి ఇంటికి వచ్చి, ఒక చోట దాక్కున్నాడు.\n\nకృష్ణబలరాములు వెళ్ళిపోయాక భీమార్జున నకుల సహదేవులు వెళ్ళి, మాధుకరాన్నం తెచ్చారు. అందులో కొంత బలులకూ, అతిథులకూ ఉంచి, మిగిలినది రెండు భాగాలు చేసి, ఒక భాగం భీముడికి, మిగిలినది మిగతా నలుగురికీ పెట్టమని ద్రౌపదికి కుంతి చెప్పింది. ద్రౌపది అలాగే చేసింది.\n\nభోజనాలు ఆయాక సహదేవుడు దర్భలు పరిచాడు. దాని మీద జింకచర్మాలు పరిచి అందరూ పడుకున్నారు. పాండవుల కాళ్ళ దగ్గిర ద్రౌపది పడుకున్నది.\n\nఅప్పుడు పాండవులు యుద్ధ వ్యూహ భేదనోపాయాలను గురించీ, వివిధ అస్త్రాల ప్రయోగోవ సంహారాలను గురించి మాట్లాడు కుంటూ, కొంత వితర్కించుకున్నారు. ఇదంతా చాటున ఉండి విన్న ధృష్టద్యు మ్నుడు, వీళ్లు బ్రాహ్మణ వేషాలు ధరించిన క్షత్రియులేనని రూఢి చేసుకుని, ఇంటికి తిరిగి వెళ్ళి తండ్రితో చెప్పాడు. \"మన కృష్ణను వెంట బెట్టుకుని వెళ్ళినది ఇద్దరేగాని, వాళ్లుండే చోట మరో ముగ్గు రున్నారు. వాళ్ళ తల్లి ఉన్నది. వాళ్లు ఉత్తమ క్షత్రియు అనటానికి సందేహమేమీ లేదు. వాళ్ళు పాండవులేనని నా అనుమానం.\" అన్నాడు ధృష్టద్యుమ్నుతు ద్రుపదుడితో ఈ మాట విని ద్రుపదుడు తన కొరిక తీరిందని సంతోషించాడు. వాళ్ళను గురించి మరింత వివరంగా తెలుసుకురమ్మని ఆయన తన పురోహితుణ్ణి పంపాడు.",
            "book_page_end": 56
        },
        {
            "title": "లెనిన్ బాల్యం - 1",
            "book_page_start": 57,
            "pdf_page_start": 71,
            "pdf_page_end": 74,
            "author": "ఎ. ఉల్యాసవ",
            "genre": "జీవిత చరిత్ర",
            "moral": "నిజాయితీ, క్రమశిక్షణ, నిండుతనం వంటి సుగుణాలు బాల్యంలోనే అలవర్చుకుంటే గొప్ప జీవితాన్ని సాధించవచ్చు.",
            "keywords": [
                "లెనిన్",
                "బాల్యం",
                "సిమ్బిర్క్స్",
                "సాష",
                "నిజాయితీ",
                "చదరంగం"
            ],
            "characters": [
                "లెనిన్ (వ్లదిమిర్)",
                "ఈల్యానికలాయెవిచ్ (తండ్రి)",
                "మరియ లెజగ్జాండ్రవు (తల్లి)",
                "సాష (అన్న)",
                "ఓల్య (చెల్లెలు)"
            ],
            "locations": [
                "సిమ్బిర్క్స్ నగరం",
                "వోల్గా నది",
                "కజాన్"
            ],
            "content": "వ్లదిమిర్ ఈల్యీచ్ ఉల్యానవి (లెనిన్) 1870 ఏప్రిలు నెల 22న జన్మించాడు. ఆయన జన్మించిన సిమ్బిర్క్స్ నగరం వోల్గానది తీరాన ఉన్నది. లెనిన్ గౌరవార్ధం ఆ నగరం పేరు ఉల్యానుగా మార్చారు. లెనిన్ తండ్రి పేరు ఈల్యానికలాయెవిచ్. వారిది చాలా సామాన్య కుటుంబం. ఆయన తన అన్నగారి సహాయంతో చదువుకుని తరవాత ఉపాధ్యాయ వృత్తిలో ప్రవే శించాడు. విద్యార్థులకు ఆయన అంటే చాలా ఇష్టంగా ఉండేది. ఎందుచేతనంటే ఆయన వారిని ఎన్నడూ శిక్షించేవాడు కాడు, వారి మీద హెడ్ మాస్టరుకు ఫిర్యాదులు చేసేవాడు కాడు. పాఠాలను ఎంతో ఓర్పుతో, పిల్లలకు అర్ధమయేలాగా చెప్పేవాడు. చదువులో వెనుకబడిన వారికీ, ఇంటి వద్ద సహాయ పడేవారు లేని పిల్లలకూ ఆది వారాలు ఉచితంగా ప్రైవేటు చెప్పేవాడు. పేద పిల్లలూ, వ్యవసాయదార్ల పిల్లలూ చదువుకునేటందుకు మరిన్ని పాఠశాలలను సిమ్బిర్స్ల్కోలో ఏర్పరచటానికి ఆయన చాలా కృషి చేశాడు.\n\nలెనిన్ తల్లి పేరు మరియ లెజగ్జాండ్రవు. ఆమె తండ్రి డాక్టరు, ఆమె జీవితం చాలా భాగం పల్లెపట్టుల లోనే గడిచింది. రైతులకు ఆమె అంటే ఎంతో గౌరవం. సామాజిక వినోదాలు ఆమెకు పట్టేవి కావు. ఆమె దాదాపు ఇల్లు విడిచి బయటికి వెళ్ళేది కాదు. ఆమెకు తన పిల్లలతోనే సరిపాయేది. వాళ్ళకు ఆమె అంటే ఎంతో ప్రేమ, ఎంతో గౌరవం,\n\nలెనిన్ ఇలాటి కుటుంబంలో పుట్టి పెరిగాడు. తల్లి దండ్రులకు అతను మూడవ సంతానం, చిలిపి కళ్ళు వేసుకుని, చాలా సందడి చేసేవాడు. అతని చెల్లెలు ఓల్య అతని కన్న ఎల్లర్ధం చిన్నది ఇద్దరూ చలాకి పిల్లలే. వాళ్ళ ఆటలతో అల్లంతా హెూరెత్తిపోయేది\n\nవేసవి వస్తే పరుగు పందాలూ, చెట్లెక్క టమూ చేసేవాడు. లేకపోతే పిల్లలం నలు గురం చేరి ఆడుకునేవాళ్ళం. శీతకాలంలో దట్టంగా మంచు పడుతుంది. అప్పుడు లెనిన్ మంచులో ఖారే ఆటలూ, మంచు ముద్దలు రువ్వటమూ మొదలైన ఆటలు తన స్నేహితులతో కలిసి ఆడేవాడు.\n\nలెనిన్ చాలా అల్లరినాను, చిలిపిపనులు చేసేవాడు. అయితే అతనిలో ఒక సుగుణం ఉండేది — నిజాయితీ మనిషి. విదన్నా కొంటెవని చేస్తే ఒప్పేసుకునేవాడు. అతను అయిదేళ్ళవాడై ఉండగా అతని పెద్ద అక్క అప్పుడే తెచ్చుకున్న రూలర్ కాస్తా విరగగొట్టి, దాని ముక్క తీసుకుపోయి ఆమెకు చూపి, జరిగినది చెప్పాడు. \"ఎలా విరిగింది.?\" అని తమి అతణ్ణి అడిగింది. \"ఇలా మోకాలి మీదపెట్టి విరిచాను.” అంటూ అతను కాలు పైకెత్తి చూపజోయాడు. \"వాడి దగ్గర దాపరికం లేదు, అదొక సుగుణం,\" అనేది తల్లి.\n\nఅయితే అతని ఎనిమిదో ఏట ఆది కూడా జరిగింది. కజాన్ లోని బంధువుల ఇంట ఆతనూ, అతని తోబుట్టువులూ ఏదో ఆడుకుంటూండగా ప్రమాదవశాన అతను ఒక బల్లను తోశాడు. దాని మీద ఉన్న సిటికూజా కింద పడి పగిలింది. పెద్దవాళ్ళు వచ్చి, \" ఇది ఎవరి పని?\" అని అడిగితే, పిల్లలు, మేము కాదంటే, మేము కాదన్నారు. లెనిన్ కూడా, \" నేను కాదు,\" అన్నాడు.\n\nరెండు, మూడు నెలల అనంతరం సీమ్బిర్స్కు తిరిగివచ్చాక, తల్లి పిల్ల లందరినీ పడుకొబెట్టుతూన్న సమయంలో తల్లిని చూసి లెనిస్ బావురుమన్నాడు. \"అంటి అన్నతో ఆబద్దం చెప్పాను. ఆ నీడకూజా నేను పగలగొట్ట లేదన్నాను. పగలగొట్టింది నేనే, తెలుసా?\" అంటూ అతను వెక్కాడు.\n\nతొమ్మిదిన్నర ఏళ్ళ వయసులో లెనిన్ బడికి వెళ్ళాడు. విద్యార్థిగా అతను శ్రద్ధా సక్తులు గలవాడు. దీక్షగానూ, జాగ్రత్తగానూ ప్రతి పనీ చేయటం తండ్రి మా కందరికీ అలవాటు చేశాడు. లెనిన్ పాఠాల వివరణ చాలా శ్రద్ధగా ఆలకించటం వల్ల అతనికి చదువు బాగా అబ్బుతున్నదని అతని ఆధ్యాపకులు అనేవారు. దానికి తోడు అతను చదువులో చాలా చురుకు. బడిలో పాఠాలు శ్రద్ధగా వినేవాడు, ఇంటి దగ్గిర అతిశీఘ్రంగా వాటిని నెమరుకు తెచ్చుకునేవాడు. అతని హోమ్ వర్క్ మిగిలినవాళ్ళ దాని కన్న చాలా ముందే ముగిసేది.\n\nతండ్రి ఇంట్లో ఉండటం జరిగినప్పుడు ఆయన లెనిన్ను తన గదికి తీసుకుపోయి, మిగిలిన పిల్లలను అతని బారి నుంచి కాపాడి, అతను చేసిన హెూమ్ వర్క్ తణిఖీ చేసేవాడు. సాధారణంగా అందులో తప్పులుండేవి కావు. ఆ తరువాత తండ్రి అతని కతనికి మరేదన్నా పని కల్పించేవాడు. లేకపోతే ఇద్దరూ కూర్చుని చవరంగం ఆడే వాళ్ళు. ఆటుతరవాత భోజనాల గదిలో ప్రశాంతి అనేది లేకుండా పోయేది.\n\nలెనిన్ తండ్రికి చదరంగం పిచ్చ జాన్తి. అదే ఆయన కొడుకులకూ వచ్చింది. లెనిన్ ఏ పని చేసినా అమిత దీక్షతో చేసేవాడు. అతను చదరంగం ఆటను పుస్తకాల సహాయంతో నేర్చుకుని, కాల క్రమాన చాలా గట్టి చెయ్యిగా తయా రయాడు. ఏదన్నా గ్రామంలోగాని, ప్రవాసంలోగాని ఉన్నప్పుడు చదరంగమే అత నికి ప్రధాన కాలక్షేపమయింది. విద్యార్థిగా ఉండిన కాలం అతను తన అన్న సాషలో \"ఒక ఎత్తు\" వెయ్యటానికి మహా ఉట లాటపడేవాడు. సాష పిం చేస్తే తాను కూడా అదే చేసేవాడు. అతిస్వల్ప విష యాలలో కూడా సాషను అనుకరించేవాడు.\n\nసాష చాలా గంభీరుడూ, ఆలోచనాపరుడూ, కర్తవ్యనిరతుడూ రావటం లెనిన్కు చాలా లాభించింది. తమ్ముడు అన్న నుంచి బుద్ధిని కేంద్రీకరించటమూ, సూక్ష్మపరిశీలనా, ఏ పని చేసినా శ్రద్ధగా చెయ్యటమూ, అంతులేని పరిశ్రమా అలవరుచుకున్నాడు.\n\nలెనిన్కు సాష అంటే చాలా ప్రేమ. పని చెయ్యటం విషయంలోనే గాక, మను షులతో వ్యవహరించటం విషయంలో కూడా సాష మా అందరికీ మార్గదర్శిగా ఉండే వాడు. అతని నేర్పూ, మృదు స్వభావమూ, న్యాయబుద్ధి, పట్టుదలా మమ్మల్ని అమి తంగా ఆకర్షించాయి. వ్లదీమిర్ (లెనిన్) చాలా కోప స్వభావుడు. అయితే సాషలో ఉండే నిండుతనమా, ఆత్మనిగ్రహమూ, మా అందరినీ, ముఖ్యంగా వ్లదీమిర్ను, మార్చాయి. అతను పట్టుదలగా తన దౌర్బల్యాన్ని జయించాడు. పెద్దయాక అతనిలో మే మెన్నడూ ముక్కోపం చూడలేదు. — (ఇంకా వుంది)",
            "book_page_end": 60
        },
        {
            "title": "ప్రపంచపు వింతలు: 101. జోన్ ఆఫ్ ఆర్క్ చిహ్నం",
            "book_page_start": 75,
            "pdf_page_start": 75,
            "pdf_page_end": 75,
            "author": "చందమామ బృందం",
            "genre": "చరిత్ర/విశేషం",
            "moral": "చందమామ బృందం",
            "keywords": [
                "జోన్ ఆఫ్ ఆర్క్",
                "ఫ్రెంచ్",
                "స్వాతంత్ర్య చిహ్నం",
                "స్మారక చిహ్నం",
                "ట్యూనిస్"
            ],
            "characters": [
                "జోన్ ఆఫ్ ఆర్క్"
            ],
            "locations": [
                "రూ ఆC నగరం (ఫ్రాన్స్)",
                "ట్యూనిస్"
            ],
            "content": "ఫ్రెంచివారి స్వాతంత్ర్య చిహ్నం జోన్ ఆఫ్ ఆర్క్, ఈమెను \"ఆగ్లియస్ట్ కన్య” అని పిలుస్తారు. అయిదు శతాబ్దాల క్రితం సజీవదహనం పొందిన స్థలంలో—రూ ఆC నగరంలో—ఆమెకు ఈ స్మారక చిహ్నం నిర్మించారు. మే 8 స్వాతంత్య్రదినం, అదే ఆమె దినం కూడాను. గత యుద్ధంలో 1963 మే 8 నాడే ట్యూనిస్ నగరం శత్రువుల నుంచి విముక్తం కావటం చిత్రం.",
            "book_page_end": 75
        }
    ],
    "statistics": {
        "total_stories": 13,
        "author_counts": {
            "ఎస్. శారదారామం": 1,
            "ఎం. రామలింగేశ్వరరావు": 1,
            "చందమామ బృందం": 5,
            "ఎస్. టి. శంకరలింగం": 1,
            "కుమారి జె. లక్ష్మి": 1,
            "నెమ్మాని లక్ష్మి": 1,
            "ఏ. సి. సర్కార్, ఐంద్రజాలికుడు": 1,
            "ఎస్. ప్రదీప్ కుమార్": 1,
            "ఎ. ఉల్యాసవ": 1
        },
        "genre_counts": {
            "జానపద కథ": 1,
            "హాస్యం/జానపద కథ": 1,
            "ఫాంటసీ/సాహసం": 1,
            "బేతాళ కథ": 1,
            "నీతి కథ": 1,
            "చారిత్రక కథ": 1,
            "హాస్యం": 1,
            "సాహస కథ": 1,
            "పౌరాణిక/నాటకం": 1,
            "హాస్యం/నీతి కథ": 1,
            "పౌరాణిక/ఇతిహాసం": 1,
            "జీవిత చరిత్ర": 1,
            "చరిత్ర/విశేషం": 1
        }
    }
}
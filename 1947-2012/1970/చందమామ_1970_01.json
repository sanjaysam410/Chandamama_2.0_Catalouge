{
    "book_id": "చందమామ_1970_01",
    "stories": [
        {
            "title": "ఊహాసుందరి",
            "book_page_start": 2,
            "pdf_page_start": 16,
            "pdf_page_end": 21,
            "author": "ఎస్. భాస్కరరావు",
            "genre": "జానపద కథ",
            "moral": "పట్టుదల, తెలివి ఉపయోగించి కోరుకున్నది సాధించడం.",
            "keywords": [
                "ఊహాసుందరి",
                "రాజకుమారుడు",
                "మోసం",
                "ప్రదీపుడు",
                "మంగళ",
                "రాజభవనం"
            ],
            "characters": [
                "ప్రదీపుడు",
                "మంగళాదేవి",
                "రాజు",
                "ముసలి దాసి",
                "దుకాణదారు"
            ],
            "locations": [
                "శూరసేన నగరం",
                "కోటనగరం",
                "గోశాల"
            ],
            "content": "శూరసేన నగరపు యువరాజు ప్రదీపుడు చాలా అందమైనవాడూ, బుద్ధిమంతుడూనూ. అతనిలో ఒకేలోపం ఉండేది. అదేమిటంటే, అతనికి ముక్కు మీద కోపం ఉండేది; అతి స్వల్పవిషయాలకు కూడా వ్యధచెందేవాడు.\nప్రదీపుడికి యుక్తవయసు వచ్చాక అతని కోసం చుట్టుపట్ల ఉన్న రాజకుమార్తెలందరి పటాలూ తెప్పించారు. అయితే అతనికి వారిలో ఏ ఒకరూ నచ్చలేదు. నిజానికి అతని మనసులో చాలాకాలంగా ఒక ఊహాసుందరి ఉన్నది. అలాటి కన్య దొరికేదాకా అతను పెళ్ళాడదలచలేదు.\nఏ రాజకుమార్తె చిత్తరువు చూసినా ప్రదీపుడు, \"నేను పెళ్ళాడదలచిన కన్య ఇలా ఉండదు.” అనేవాడు. అతను అస్తమానమూ ఇదే మాట అనటం వినీ, వినీ రాజుకు విసుగెత్తిపోయి, \"నీకు కావలిసిన కన్యను నువే వెతుక్కో,” అన్నాడు.\nప్రదీపుడు కొద్దిమంది పరివారాన్ని వెంట బెట్టుకుని దూర దేశాలకు ప్రయాణమయాడు ఎన్నివందల యోజనాలో తిరిగినా అతనికి కావలిసిన కన్య ఏ రాజభవనంలోనూ కనిపించలేదు. ప్రాణం విసిగి అతను తిరుగు ప్రయాణమై వస్తుండగా ఒక గ్రామంలో ఒక సంత తగిలింది. సంతలో అనేక వినోదాలూ, వింతలూ ఉండేవి. వాటిని చూసి ఆనందించటానికి ప్రదీపుడు సంతకు వెళ్ళాడు. అక్కడ ఒక దుకాణంలో ఒక చిత్తరువు కనిపించింది. దాన్ని చూస్తూనే ప్రదీపుడు స్తంభించి నిలిచిపోయాడు. ఎందుకంటే ఆ చిత్తరువులో ఉన్న స్త్రీ ముమ్మూర్తులా అతని ఊహాసుందరే!\nఅతను దుకాణం వాణ్ణి, \" ఈ బొమ్మ ఎవరిది? లేక ఇది ఊహాచిత్రమా?” అని అడిగాడు.\n\"ఇది కోటనగరపు రాజకుమార్తె చిత్తరువు. దక్షిణ దేశానికి వెళ్ళిన ఒక చిత్రకారుడు కోటసంస్థానానికి వెళ్ళి, అక్కడి రాజకుమార్తె బొమ్మ వేశాడట. ఆది తన కుమార్తె అంత అందంగా లేదని ఆ రాజు దాన్ని నిరాకరించాడట. బొమ్మ చక్కగా ఉన్నది; అందుకని నేనా చిత్రకారుడి దగ్గిర కొన్నాను,” అన్నాడు దుకాణదారు.\nప్రదీపుడు ఆ చిత్తరువును దుకాణదారు చెప్పిన ధరకు కొని, సాధ్యమైనంత శీఘ్రంగా స్వదేశానికి తిరిగి వచ్చి, చిత్తరువును తన తండ్రికి చూపి, \"ఈమె దక్షిణ దేశంలోని కోటనగర రాజకుమార్తె. ఈమెను నేను పెళ్ళాడ నిశ్చయించాను. మిగతా ఏర్పాట్లు మీరు చెయ్యండి,” అన్నాడు.\nరాజు తన ప్రధానమంత్రితో సంప్రతించాడు. కోటనగరం చాలా దూరాన ఉన్నది. అక్కడికి దూతను పంపి, పెళ్ళికి వారిని ఒప్పించి, ఆ వార్త చ్చి చేరాక పెళ్లికి తరలి వెళ్ళాలంటే చాలా కాలయాపన అవుతుంది. అందుచేత రాజపురోహితుణ్ణి పంపి, రాయబారం సానుకూలమైతే, ప్రదీపుడి కత్తికీ కోటరాజకుమార్తెకూ పెళ్ళి చేసి, ఆమెను తెచ్చేటట్టు ఏర్పాటు జరిగింది. రాజ పురోహితుడు ప్రదీపుడి చిత్తరువును తీసుకుని కోటనగరానికి వెళ్ళాడు. కోట రాజూ, ఆయన కుమార్తె మంగళా కూడా పెళ్ళికి సంతోషంగా సమ్మతించారు. కత్తికి పెళ్ళి జరిగింది. కోటరాజు తన కుమార్తెను పెద్ద సారెతోనూ, పరివారంతోనూ అత్తవారింటికి సాగనంపాడు. మంగళ తన చెలికత్తెలతోనూ, భటులతోనూ అక్కడక్కడా మజిలీలు చేసుకుంటూ శూరసేననగరం చేర వచ్చింది.\nఈ లోపల ప్రదీపుడికి తన ఊహాసుందరిని కళ్ళ చూడాలన్న తహతహ జాస్తిగా ఉన్నది. అతను సాధారణ దుస్తులు ధరించి తమ నగరానికి కొద్ది దూరంలో మంగళ మజిలీ చేసిన చోటికి వెళ్ళాడు. గుడారాల మధ్యగా చెలికత్తెలు తిరుగుతున్నారు.\nప్రదీపుడు ఒక భటుణ్ణి సమీపించి, \"విమోయ్, రాజకుమార్తె ఏ గుడారంలో ఉంటుంది? ఆమెను చూడవచ్చునా?\" అని అడిగాడు.\nఆ భటుడు ఆకతాయితనానికి, \"ఎందుకు చూడరాదూ? అదుగో ఆ గుడారంలో నుంచి వస్తున్నదే రాజకుమార్తె మంగళాదేవి!\" అని ఒక చెలికత్తెను చూపాడు.\nతక్షణమే దీపుడికి పట్టరాని కోపమూ, విరక్తి వచ్చేశాయి. తనను మోసగించి, ఎవతెనో తనకు అంట గట్టేశారు. కాని ఇప్పుడు తాను చేయగలది ఏమీ లేదు— తన ఊహాసుందరి తనకు దక్కలేదని కుమిలి పోవటం తప్ప.\nప్రదీపుడు రాజభవనానికి తిరిగి వచ్చి, ఎలాటి పరిస్థితులలోనూ పగటి వేళ తన భార్య తన కంట పడకుండానూ, రాత్రివేళ తన శయనమందిరం లోపల గాని, వెలపలగాని దీపాలు వెలిగించరాదని కఠినమైన ఉత్తరువులు చేశాడు.\nయువరాజు ఇలాంటి ఉత్తరువులు ఎందుకు చేశాడో ఎవరికీ అర్ధంకాలేదు. అయితే అతను తన భార్యను వరించి చేసుకున్నాడు గనక ఎవరూ ఆందోళన చెందలేదు. కాని మంగళ మటుకు చాలా ఆందోళన పడింది. తాను చిత్తరువులో చూసిన వాణ్ణి కాకుండా మరొక మనిషికి తనను పెళ్ళిచేశారేమో ననీ, అందుకే తన భర్త తన కంట పడకుండా ఉండటానికి ప్రయత్నిస్తున్నాడేమో ననీ ఆమెకు శంక కూడా కలిగింది. అయితే, ఆమె తన భర్త కంట పడకుండా, చాటున ఉండి అతన్ని చూడగలిగింది. అంతటితో ఆమె భయం తీరి పోయందిగాని, ఆశ్చర్యం అలాగే ఉండి పోయింది.\nప్రదీపుడు రాత్రిపూట కటిక చీకట్లో తన శయనమందిరం ప్రవేశించేవాడు; మంగళ మాట్లాడిస్తే ముక్తసరిగా సమాధానం ఇచ్చేవాడు. తెల్లవారుగట్ల కటిక చీకటిలోనే బయటికి వెళ్ళిపోయి మళ్లీ రాత్రి పొద్దుపోయిన దాకా మంగళ ఉన్న చాయలకు వచ్చే వాడు కాడు.\nరోజురోజూ ఇలా జరుగుతూంటే మంగళ భరించలేక పోయింది. తన భర్త ప్రవర్త నకు కారణం ఏమిటో తెలుసుకునే దాకా ఆమె మనసు ముళ్ళ మీద ఉన్నట్టు అనిపించింది. అందుచేత ఆమె తన వెంట ఉన్న ముసలిదాసిని సలహా అడిగింది.\n\"తల్లీ, నీ అందం కోసమే నిన్ను పెళ్ళి చేసుకున్నాడని ఇక్కడివాళ్ళు చాలాసార్లు చెప్పారు. అది నిజం కాదేమో మరి. నిజమైతే నీ ముఖం చూడకుండా ఉండటానికి ఇన్ని పాట్లు పడతాడా? అతను పగలల్లా గోశాల వద్ద ఉంటున్నట్టు తెలిసింది. పొరపాటున నువు కనిపిస్తావని భయం కాక పోతే, యువరాజైన వాడికి రోజూ పశువుల మందల మధ్య ఏం పని? నిన్ను చూస్తే అతను ఏం చేస్తాడో తెలుసుకోవటం అవసరం. అందుకు ఒక పని చేద్దాం. నువు సామాన్య దుస్తులు ధరించి, అలంకరణలు లేకుండా నా వెంట రా. పశువులమంద లుండే చోటికి పోదాం. నిన్ను చూడగానే నీ భర్త ఏం చేస్తాడో జాగ్రత్తగా గమనించు. దానితో అతని రహస్యం తెలిసిపోవచ్చు,” అన్నది ముసలిదాసి.\nమర్నాడు తెల్లవారుఝామున, ప్రదీపుడు శయనమందిరంలో నుంచి వెళ్ళిపోయాక, రాజభవనం ఇంకా మాటుమణిగి ఉండగానే, మంగళ ఒక పాత చీర కట్టుకుని, ఆభరణాలు పెట్టుకోకుండా, తల అయినా దువ్వుకోకుండా, తన దాసి వెంట రాజుగారి గోశాల లున్న చోటికి బయలుదేరి వెళ్లింది.\nఅప్పటికే ప్రదీపుడు అక్కడికి చేరాడు. ముసలిది తిన్నగా అతనున్న చోటికి వెళ్ళి, \"బాబూ, ఈ పిల్లది నా మనవరాలు. వైద్యులు ఉష్ణధారలు తాగించమన్నారు. తమ సెలవైతే—” అన్నది. ఆమె మాట పూర్తిచెయ్యలేదు. ప్రదీపుడు మంగళ కేసి కళ్ళు పెద్దవి చేసి చూస్తున్నాడు. అతని ముఖం వెలవెలాబోతున్నది. తన ఊహాసుందరి ఈ ముసలిదాని మనమరాలా! అతను తన కళ్ళను తానే నమ్మలేక పోయాడు.\n\"ఏం బాబూ?” అని ముసలిది మళ్లీ అడిగినదాకా రాజకుమారుడు ఈ ప్రపంచంలో లేడు.\n\"ఉష్ణధారలా? తాగించు, తాగించు ! ” అన్నాడు ప్రదీపుడు తడబడుతూ.\nమంగళ ఒక ఆవును పాలుపితుకుతున్న చోటికి బయలుదేరి కెవ్వున అరిచింది. ఆమె కాలులో ముల్లు గుచ్చుకున్నది.\n\"ఏమయింది?” అని ప్రదీపుడు ఆందోళన పడుతూ వచ్చాడు. తన ఊహాసుందరి కాలిలో ముల్లు విరిగిందని వినగానే అతని కళ్ళు చప్పున చెమ్మగిల్లాయి.\n\"నన్ను పట్టుకు నిలబడు!\" అని మంగళను హెచ్చరించి, ప్రదీపుడు ఆమె కాలిలో గుచ్చుకున్న ముల్లును తానే స్వయంగా తీశాడు.\nపాలు పితికేవాడి చేత మంగళ నాలుగు ధారలు నోట్లో పిండించుకుని, \"వస్తాను. సెలవిప్పించండి,” అన్నది ప్రదీపుడితో.\n\"రోజూ వస్తావుగదా? ఈ వైద్యం నలభైరోజులు చెయ్యా లంటారు,” అన్నాడు ప్రదీపుడు. అతని గొంతులో అంతులేని ప్రేమ తొణికిసలాడింది.\nమంగళ నవ్వి, \"వస్తాను,” అంటూ ముసలిదాసి వెంట బయలుదేరి, ఎవరూ చూడకుండా, పక్క వాకిలి కుండా రాజభవనం ప్రవేశించింది.\nఆ రాత్రి ప్రదీపుడు పడక గది లో గాఢాంధకారంలో నిద్ర పోతూండగా మంగళ అతన్ని లేపింది.\n\"ఏమిటి? ఏం కావాలి?” అన్నాడతను చిరాకుగా.\n\"అరికాలు బాధ పెట్టుతున్నది. పొద్దున ఏదో గుచ్చుకున్నది. దాని మూలంగా పాదం వాచినట్టున్నది,” అన్నది మంగళ.\nచేసేది లేక ప్రదీపుడు నౌకర్లను కేక పెట్టి దీపం తెమ్మన్నాడు. దీపం వచ్చింది. అతను ఆమె చూపిన పాదాన్ని చూసి, \"వాపు ఉన్నట్టు లేదే!” అన్నాడు,\n\"వాపూ లేదు, నొప్పీ లేదు. మీ ముఖం చూద్దామని దొంగ ఎత్తు వేశాను,” అన్నది మంగళ నవ్వుతూ.\nఅప్పుడతను దీపం కాంతిలో ఆమె ముఖాన్ని తల ఎత్తి చూశాడు. తన ఊహాసుందరి ! అతనికి ఆనందంతో మూర్ఛ వచ్చినంత పని అయింది.\nమర్నాటినుంచీ యువరాజుగారు పగలల్లా అంతఃపురం నుంచి కదిలేవాడు కాడు. అతని శయనమందిరం దీపాలతో దేదీప్యమానంగా వెలిగి పోతూండేది. దాని ముందున్న నడవలలో అడుగడుగునా దీపాలు వెలుగుతూండేవి.\nయువరాజులో వచ్చిన ఈ మార్పు కూడా ఎవరికీ అర్ధం కాలేదు.",
            "book_page_end": 7
        },
        {
            "title": "అమరవాణి",
            "book_page_start": 4,
            "pdf_page_start": 22,
            "pdf_page_end": 22,
            "author": "చందమామ బృందం",
            "genre": "నీతి శ్లోకాలు",
            "moral": "విద్య అనేది జ్ఞాతులచే వంచించబడదు, దొంగలచే దొంగిలించబడదు, దానం చేస్తే తరగదు. విద్య కంటే గొప్ప సంపద లేదు. రాజు కంటే విద్వాంసుడు ఎక్కువ గౌరవాన్ని పొందుతాడు.",
            "keywords": [
                "విద్య",
                "ధనం",
                "సుఖం",
                "విద్వాంసుడు",
                "రాజు",
                "గౌరవం"
            ],
            "characters": [],
            "locations": [],
            "content": "జ్ఞాతిభి ర్వంచ్యతే నైవ, చోరేణాపి ననీయతే,\nదానేన నక్షయం యాతి: విద్యారత్నం మహాధనం. 1.\nవిద్య పెన్నిధి వంటిది. దానిని జ్ఞాతులు వంచించి తీసుకోలేరు. దొంగలు ఎత్తుకు పోలేరు. దానం చెయ్యటం వల్ల అది తరగదు.\nపుస్తకేషుచ యావిద్యా పరహస్తేచ యద్ధనం\nసమయేతు పరిప్రాప్తే నసా విద్యా, నత ద్ధనం. 2.\nపుస్తకాలలో మాత్రమే ఉన్న విద్యా, పరుల వద్ద ఉన్న ధనమూ సమయానికి ఉపయోగపడవు గనక ఆ విద్య విద్యకాదు, ఆ ధనము ధనమూ కాదు.\nసుఖార్థీ త్యజతే విద్యాం, విద్యార్థీ త్యజతే సుఖం;\nసుఖార్థినః కుతో విద్యా, కుతో విద్యార్థినః సుఖం ? 3.\nసుఖం కోరినవాడు విద్యను వదులుకుంటాడు విద్యకోరినవాడు సుఖాన్ని వదులుకుంటాడు. సుఖం కోరేవాడికి విద్యా, విద్య కోరేవాడికి సుఖమూ ఎక్కడ లభిస్తుంది?\nవిద్వత్వంచ నృపత్వంచ నైవతుల్యం కదాచన;\nస్వదేశే పూజ్యతే రాజా, విద్వాన్ సర్వత్ర పూజ్యతే. 4.\nవిద్వత్తూ, రాచరికమూ ఎన్నడూ పోల్చదగినవి కావు. రాజుకు దేశంలోనే గౌరవం ఉంటుంది. కాని విద్వాంసుడికి అంతటా గౌరవం ఉంటుంది.",
            "book_page_end": 4
        },
        {
            "title": "శిథిలాలయం - 25",
            "book_page_start": 9,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "ధారావాహిక/సాహస కథ",
            "moral": "ధైర్యసాహసాలు, పట్టుదల ఉంటే ఎంతటి కష్టాన్నైనా ఎదుర్కోవచ్చు.",
            "keywords": [
                "శిథిలాలయం",
                "వృశ్చికలంక",
                "పూజారి",
                "శిఖిముఖి",
                "విక్రమకేసరి",
                "సాహసం"
            ],
            "characters": [
                "శిఖిముఖి",
                "విక్రమకేసరి",
                "ఇభ్యుకుల పెద్ద",
                "పూజారి (సవరభేరుండం)",
                "నాంగ్సోమ్"
            ],
            "locations": [
                "వృశ్చికలంక",
                "బ్రహ్మపుత్రా లోయ",
                "నది",
                "శిథిలాలయం"
            ],
            "content": "[శిఖిముఖిని కాళికాదేవికి బలిచేయబోయే సమయంలో, ఇభ్యులకుల పెద్ద, అతడి మెడలోని కాళీమాత రూపంగల రక్షరేకు చూసి ఆశ్చర్యపోయాడు. తరవాత సంగతి తెలుసుకుని, పూజారిని దేవికి బలిపెట్టమన్నాడు. కాని, పూజారి కొండ మీదికి పారిపోయాడు. ఇభ్యులు అతణ్ణి పట్టుకునేందుకు కొండ మీదికి పరిగెత్తసాగారు. తరవాత — ]\nతనను పట్టుకునేందుకు వచ్చే ఇభ్యులను చూసి పూజారి ఏమీ తొణక్కుండా శిరస్త్రాణంలో నుంచి ఒక పొడవాటి తాళపత్రం బయిటికి తీసి, దాన్ని శిఖిముఖీ, విక్రమ కేసరుల కేసి ఊపుతూ నిలబడ్డాడు. విక్రమకేసరి తన దుస్తుల్లో తాళపత్రం కోసం వెతికాడు. అది అక్కడ లేదు.\n\" శిఖీ! వాడు మన కేసి చూపుతున్న తాళపత్రం ఏమిటో తెలుసా? దాని మీదే శిథిలాలయానికి వెళ్ళే దారి మార్గానికి సంబంధించిన వివరాలన్నీ వున్నవి. కాళికాదేవి గుడిలో జరిగిన గొడవలో అది, నా దుస్తుల్లో నుంచి కింద పడివుంటుంది. దాన్ని ఆ దుర్మార్గుడు దొరక పుచ్చుకున్నాడు,” అన్నాడు విక్రమకేసరి.\nశిఖిముఖి ఓ క్షణం నిస్పృహలో మునిగిపోయి, అంతలోనే తెప్పరిల్లి, \" పోయి గిందానికి విచారించి లాభం లేదు. ఇప్పుడు ఆ శిథిలాలయం చేరటానికి వున్న ఉపాయం ఒకటే. మనం ఆ పూజారిగాణ్ణి వెన్నంటి పోవటం, వీలైతే పట్టుకోవటం,” అన్నాడు.\n\"ఇభ్యునాయకా, మీ సలహా ఏదో చెప్పండి, వింటాం!\" అన్నాడు శిఖిముఖి.\n\"ఆ లంకను దూరాన పుండి చూసిన వాళ్ళున్నారు తప్ప, నా ఎరుకలో దాని మీదికి పోయి, ఆ శిథిలాలయాన్ని చూసిన వాళ్ళు మాత్రం లేరు. ఆ లంక చాలా భయంకరమైనది. కొండ చేంతాడంత పాములూ, రాక్షసి తేళ్ళూ ఆ లంక నిండా వున్నవని మా వాళ్ళు చెప్పుకుంటారు. దాని పేరే వృశ్చికలంక ! ఇంతకూ మీ రాలంకకు వెళ్ళవలసిన అవసరం ఏమిటి?” అని ప్రశ్నించాడు ఇభ్యుకుల పెద్ద.\nఈ ప్రశ్న చాలా సబబైనదిగా శిఖిముఖికి తోచింది. తాత విక్రమకేసరి సజీవుడేమో అన్న అనుమానంతో తాము బయలు దేరారు. ఆయన చాలా కాలం కిందటే మరణించినట్టు తెలిసిపోయింది. ఇక యిప్పుడు శిథిలాలయాన్ని చూడబోయే ప్రయత్నంలో అనవసరమైన యిక్కట్లు తెచ్చుకోవటం ఎందుకు ?\nశిఖిముఖి తన అభిప్రాయం విక్రమకేసరికి చెప్పాడు. విక్రమకేసరి ఓ క్షణం ఆలోచించి, \"శిఖీ! మా తాతగారు చూడ దలిచి విఫలుడైన ఆ శిథిలాలయాన్ని నేను చూడాలనుకుంటున్నాను. మా తాతగారు అక్కడ దొరికే బంగారాన్నే కాక, అపూర్వ మైన శిల్ప కళాఖండాలను కూడా మా రాజధానికి తేవాలనుకున్నారు. ఆ పని సాధ్యమైతే నేను చేసి, ఆయన ఆత్మకు శాంతి కలిగించాలని వున్నది,” అన్నాడు.\n\" అలా అయితే నేనూ నీ తోటివాళ్లే. మన కిన్ని యిక్కట్లు కలిగించిన ఆ పూజారి దుర్మార్గుడి అంతం ఒకటి చూడాలి. అంతే కాక.... నాగుమల్లి వాడి శిఖ తరిగి తెమ్మన్నది. అది లేకుండా నేను మళ్లీ ఆవిడ ముఖం ఎలా చూసేదీ?” అన్నాడు శిఖిముఖి.\nఆ మాటలకు విక్రమకేసరి చిరునవ్వు నవ్వి, \" ఇంకేం, ఆ శిథిలాలయం ఎక్కడున్నదో వెతుక్కుంటూ వెళ్ళేందుకు మన ఇద్దరికీ అవసరం అయిన కారణం, ప్రోత్సాహం కూడా వున్నది. ఆ పూజారి మనకు ఆ శిథిలాలయం దగ్గిరగాని దొరకడు,” అన్నాడు.\n\"అంత దూరం ఎందుకు, మా వాళ్ళు యిప్పుడే ఆ వెధవను పట్టుకుని కాళ్లూ చేతులూ కట్టి మనదగ్గిరకు తీసుకువస్తారు,\" అన్నాడు ఇభ్యుకుల పెద్ద.\nకుల పెద్ద మాటముగించే లోపలే, పూజారి వెనక నుంచి సవరభేరుండం హఠాత్తుగా ముందుకు వచ్చి, ఆక్కడున్న ఒక పెద్ద బండను పైకెత్తి పట్టుకుని, \" ఈ భేరుండం పక్కనుండగా పూజారి దొరను ఎవరూ పట్టుకోలేరు. కావాలంటే యీ కొండనే దొర్లించేయగలను!” అంటూ కొండ ఎక్కి వస్తున్న ఇభ్యుల కేసి బండను విసిరాడు.\nతమ మీదికి దొర్లి వస్తున్న రాతిబండను తప్పుకుని ఇభ్యులు మరింత బిగ్గరగా అరుస్తూ కొండ ఎక్కసాగారు. పూజారి తాళపత్రాన్ని శిరస్త్రాణంలో దాచి, తన అనుచరుల కేసి తిరిగి, \"చూస్తారేం, అందరూ బండరాళ్ళను ఆ చవట వెధవల మీదికి ఒకేసారి దొర్లించి, బిలం ప్రవేశించండి,” అని కొంచెం ముందుకు వచ్చి, శిఖిముఖి వాళ్ళతో, \"ప్రాణాలమీద ఆశ లేకపోతే, మీరంతా వృశ్చికలంకకు రండి! అక్కడ మహా శిథిలేశ్వరికి మిమ్మల్ని బలి పెట్టి, యీ బ్రహ్మపుత్రా లోయల్లో ఒక అభ్యు మహాసామ్రాజ్యాన్ని స్థాపించి, చక్రవర్తి నవుతాను,\" అంటూ పెద్ద గొంతుతో అరిచాడు.\n\"చూస్తున్నారు గదా, వాడు వట్టి వాచాలుడు! మా వాళ్ళు వాణ్ణి తప్పకుండా బంధిస్తారు,” అన్నాడు ఇభ్యుకులపెద్ద.\nశిఖిముఖి, విక్రమకేసరులకు మాత్రం పూజారి ఒక పట్టాన దొరుకుతాడన్న నమ్మకం లేదు. వాళ్ళు అజిత వీరభద్రుల్ని హెచ్చరించి త్వరత్వరగా కొండ మీదికి పోయారు. వాళ్లు వెళ్లేసరికి అక్కడ కొందరు ఇభ్యులు నిలబడి, నీటితో నిండివున్న ఒక బిల మార్గం కేసి చూస్తున్నారు. పూజారిముఠా ఆ బిలంలో ప్రవేశించి, పక్కనేవున్న చిన్న కొలనులోని నీరు అందులో ప్రవేశించేలా రాళ్ళను తొలగించారు.\n\"వీడు మహా జిత్తులమారి! పారిపోవటానికి ముందుగా మార్గం చూసుకునే మనతో అంత సేపు మాటలు పెట్టుకున్నాడు,” అన్నా డొక ఇభ్యుడు.\n\"వాడి జిత్తుల సంగతి మీ కన్న మాకు బాగా తెలుసు. మీరు యిక్కడ కాలం వృధా చెయ్యక, కొండ మీద అన్ని వైపులకూ పోయి వాడు తన ముఠాతో ఏ బిలం నుంచి బయటపడతాడో కనిపెట్టండి. ఆ తరవాత ఒకళ్ళిద్దరు వెనగ్గా అనుసరించి పోయి, వా డెళ్ళే మార్గం ఏదో మాకు వార్త పంపండి,” అన్నాడు విక్రమకేసరి.\nఇభ్యులు కొండ మీద అన్ని వైపులకూ పరిగెత్తారు. శిఖిముఖీ, విక్రమకేసరులు తమ అనుచరు లిద్దరితో కొండ దిగివచ్చి, అక్కడ తాము చూసిందంతా ఇభ్యుల నాయకుడికి చెప్పారు.\n\" అయితే, ప్రస్తుతానికి వాడు మన నుంచి ప్రాణాలతో పారిపోయినట్టే. శిథిలాలయం చేరటానికి వాడికి దగ్గిరవున్న తాళపత్రం సాయపడుతుంది. మరి మీ సంగతేమిటి? మీరు అక్కడికి వెళ్ళాలనే పట్టుదలలోనే వున్నారా?” అని అడిగాడు ఇభ్యుల నాయకుడు.\n\"ఆ దారి తెలిసిన నాంగ్సోమ్ అనే మీ దళనాయకుణ్ణి మాకు సాయం యిస్తే, మేము తప్పక బయలుదేరి పోతాం. మాకు ఆ ఆలయంలో వున్న ధనకనకాల మీద ఎలాంటి ఆశా లేదు. ఏవైనా గొప్ప శిల్పాలు వుంటే వెంట తెచ్చేందుకు ప్రయత్నిస్తాం. అన్నిటికన్నా మాకు ముఖ్యం; మా పూర్వ మహారాజు విక్రమకేసరి నెరవేరని కోర్కెను, నెరవేర్చి ఆయన ఆత్మకు శాంతి కలిగించటం,” అన్నాడు శిఖిముఖి.\n\" ఆ మహారాజు సమాధి చూద్దురుగాని రండి. వృశ్చికలంకకు వెళ్ళటానికి అవసరం అయిన పడవలూ వాటి సంగతి తీరిగ్గా రాత్రికి మాట్టాడుకోవచ్చు” అని ఇభ్యుతుల నాయకుడు, శిఖిముఖీ వాళ్ళను తన పూర్వులు సమాధి అయిన చోటుకు తీసుకుపోయాడు.\nఒక విశాలమైన ప్రాంగణంలో, ఎత్తుగా నిర్మించిన పదీ పన్నెండు సమాధులు శిఖిముఖీవాళ్ళు చూశారు. ప్రతి సమాధి మీదా వింత వింత ఆకారాలు గల బొమ్మలు చెక్కబడి వున్నవి. వాటిల్లో కొంచెం పెద్దదిగా వున్న ఒక సమాధి దగ్గిరకు ఇభ్యునాయకుడు పోయి, భక్తితో నమస్కరించి, \"విక్రమా! యిదే మీ తాతగారైన విక్రమకేసరి మహారాజు సమాధి. మా ఇభ్యుశిల్పి తనకు చాతనైనంతలో ఆయన రూపం సమాధి మీద చెక్కాడు. ఆయన రూపం నీకు బాగా గుర్తున్నదా?” అని అడిగాడు.\nవిక్రమకేసరి సమాధిపై నున్న తన తాతగారి రూపశిల్పం కేసి కొంచెం సేపు పరీక్షగా చూసి, \"సందేహం లేదు, ఇందులో మా తాతగారి ముఖలక్షణాలన్నీ వున్నవి. ఆయన్ని నేను చాలా చిన్న వయసులో చూసివున్నా, ఆ ముఖం నాకు బాగా గుర్తే!\". అన్నాడు.\nఇభ్యు నాయకుడు చెప్పగా ఒకడు పరుగు పరుగున పోయి, రెండు పుష్ప మాలలు తెచ్చాడు. విక్రమకేసరీ, శిఖిముఖీ ఆ మాలలను సమాధి మీద వేసి నమస్కరించారు. ఆ తరవాత అందరూ తిరిగి గ్రామ మధ్యంలో వున్న చుట్టు గుడిశెకు వచ్చారు. గుడిశె దగ్గిర ఎర్రగండు శిఖిముఖికి ఎదురై, చిన్నగా మొరుగుతూ అతడి చుట్టూ గిరికీలు కొట్టసాగింది. శిఖిముఖి దాని తలను ఆప్యాయంగా నిమిరాడు.\nఅందరూ మధ్యాహ్న భోజనాలు ముగించి మాట్టాడుకుంటూ విశ్రాంతిగా కూర్చున్న సమయంలో ఇద్దరు ఇభ్యులు వచ్చి పూజారి అయిపూ అజా లేకుండా ఎటో పోయాడనీ, తామూ మరి కొందరూ కొండ ప్రాంతాలనే కాక, నదీతీరాన్ని కూడా వెతికామనీ తమ కులపెద్దకు చెప్పారు.\n\"వాడు ఆ కొండల్లోనే ఎక్కడో ఏదో బిలాన్నొక దాన్ని ఎంచుకుని అక్కడే గబ్బిలంలా దాగి వుంటాడు. చీకటి పడితే గాని వాడు బైటికి రాడు.. కాపలా వేయండి,” అన్నాడు ఇభ్యునాయకుడు.\nఆ రాత్రి ఇభ్యునాయకుడు మరికొందరు సభ్యు ముఖ్యులతో సంప్రతించి, రెండు పడవలు అవసరం కాగలవని నిర్ణయించారు. అందులో ఒకటి శిఖిముఖీ' అతడి అనుచరులూ ప్రయాణించేందుకూ, రెండవది శిథిలాలయంలో ఏవైనా అమూల్యవస్తువులు దొరికితే వాటిని తెచ్చేందుకూ ఉపయోగ పడగలదని తేల్చారు. పోతే ఆ రెండు పడవలకు వెనకగా మరొక పెద్ద పడవలో కొందరు ఇభ్యులను వాళ్ళకు రక్షణగా పంపగల నన్నాడు ఇభ్యునాయకుడు.\nఆ మర్నాటి ఉదయం ఇభ్యులు నదిలో వున్న పెద్ద పడవల్లో మూడింటికి కొత్తగా ఖడ్గమృగచర్మం తాపడం చేసి మధ్యాహ్నం వేళకు వాటిని ప్రయాణానికి సిద్ధం చేశారు. శిఖిముఖీ, విక్రమకేసరీ, అజితుడూ ఒక పడవలోనూ, దళనాయకుడు నాంగ్సోమ్, వీరభద్రుడూ మరొక పడవలోనూ ఎక్కారు. నాంగ్సోమ్ వున్న పడవలో నెల రోజులకు సరిపడా ఆహారపదార్థాలు నిలవచేశారు.\nనాంగ్సోమ్ వున్న పడవ ముందు దారి చూపుతూండగా, రెండు పడవలూ నది దిగువకు బయలుదేరినై మరొక పెద్ద పడవలో మరికొందరు ఇభ్యులు కొంచెం వెనగ్గా ప్రయాణమయారు. ముందు బయలుదేరిన పడవలు రెండూ నది దిగువకు రెండు మూడు కోసులు ప్రయాణం చేసిం తరవాత, ఉత్తరం వైపు నుంచి వచ్చి నదిలో కలిసే ఒక పాయ వెంట ఎగువకు కొంతదూరం ప్రయాణించి, సరస్సులా కంటిచూపు ఆనేంతవరకూ జలమయంగా వున్న ప్రదేశాన్ని చేరారు. వాళ్ళకు అందులో కొన్ని లంకలూ, వాటి మీద ఎత్తయిన వృక్షాలూ, ఎగిరే నీటిపక్షులూ కనిపించినై.\nనాంగ్సోమ్కు ఆ ప్రాంతమంతా బాగా పరిచయమైనదే. అతడు అనేకసార్లు మరి కొందరు తన జాతివాళ్ళతో కలిసి, చేపల వేటకు అటుకేసి వచ్చాడు. ఆ జలమయ ప్రదేశంలో పెద్ద పెద్ద చేపలేకాక, భయంకర మైన వింత జలచరాలు కూడా వుండటం అతడికి తెలుసు. వృశ్చికలంక చేరే ముందు, చిన్నా పెద్ద లంకలను అనేకం దాటి పోవలసి వుంది.\nతెడ్లు వేసి అతి జాగ్రత్తగా పడవలు నడుపుతున్నవాళ్ళకు, నీటిలో తమ చుట్టూ కదిలే పెద్ద పెద్ద మొసళ్ళూ, తిమింగిలం లాటి ఆకారాలుగల కొన్ని చేపలూ కంట బడినై. అవి పడవల్ని అనుసరించి ఈదుతూ వస్తున్నవి. - (ఇంకా వుంది )",
            "book_page_end": 16
        },
        {
            "title": "నిర్భయుడు",
            "book_page_start": 17,
            "pdf_page_start": 31,
            "pdf_page_end": 36,
            "author": "చందమామ బృందం",
            "genre": "బేతాళ కథ",
            "moral": "భయం అంటే ఏమిటో తెలియని వ్యక్తి సైతం, అకస్మాత్తుగా ఊహించని ధ్వని లేదా సంఘటన ఎదురైనప్పుడు భయపడక తప్పదు.",
            "keywords": [
                "విక్రమార్కుడు",
                "బేతాళుడు",
                "నిర్భయుడు",
                "ప్రగల్భుడు",
                "సాహసం",
                "పావురాలు"
            ],
            "characters": [
                "విక్రమార్కుడు",
                "బేతాళుడు",
                "ప్రగల్భుడు",
                "సేవకుడు",
                "ఇంటి యజమానురాలి",
                "దయ్యం"
            ],
            "locations": [
                "శ్మశానం",
                "గిరివ్రజపురం",
                "వన ప్రాంతం"
            ],
            "content": "విసుగు చెందని విక్రమార్కుడు చెట్టు వద్దకు తిరిగివెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, \"రాజా, నీ దీక్ష చాలా గొప్పదే గాని, అది ఎప్పటికీ చెడకుండా అలాగే ఉంటుందనుకోకు. భయమన్నది ఏమిటో తెలియని ప్రగల్భుడు సైతం అతిస్వల్ప కారణానికి భయపడి పోయాడు. శ్రమతెలియకుండా నీకు ప్రగల్భుడి కథ చెబుతాను విను,\" అంటూ ఇలా చెప్పసాగాడు :\nగిరిప్రజపురంలో ఒక శ్రీమంతుడి కొడుకు ప్రగల్భుడు. బాల్యంలో కూడా అతనికి భయమంటే ఏమిటో తెలిసేది కాదు. పెద్దవాడైతే భయం అదే తెలిసి వస్తుందనుకున్నారు. కాని వాడు పెరిగి పెద్దవాడయే కొద్దీ వాడికి అపాయాలంటే మరింత నిర్లక్ష్యం ఏర్పడింది. పొద్దున లేచింది మొదలు వాడు అన్నీ సాహసాలే చేసేవాడు. అటు వంటి పనులు చెయ్యటానికి భయం లేదా అని ఎవరన్నా అడిగితే, \" భయమంటే ఏమిటి?” అని ఎదురు ప్రశ్న వేసేవాడు.\nప్రగల్భుడి తల్లిదండ్రులు తమ కొడుకు గురించి చాలా భయపడేవారు. అపాయ మంటే భయంలేనివాడు ఎప్పుడన్నా అపాయానికి గురికావచ్చు. ప్రగల్భుణ్ణి గురించి ఏం చెయ్యాలో వారికి పాలుబోక, తెలిసిన వారిని సలహా అడిగేవారు.\nఒకసారి ఒక వృద్ధుడు వారితో, \"మీరు మీ కుమారుణ్ణి గురించి అనవసరంగా బెంగ పడకండి. మీ బెంగ మూలంగా వాడు మారడు. వాడికి వచ్చే ఆపదలను మీ బెంగ తప్పించలేదు. ఎప్పుడో వాడికి భయమంటే ఏమిటో తెలిసి వస్తుంది. ఆ తరవాత వాడు అందరిలాగే జాగ్రత్తగా మసులుకుంటాడు,” అని చెప్పాడు.\nయుక్తవయస్కు డయాక ప్రగల్భుడికి దేశాటన చెయ్యా లనిపించింది. ప్రపంచంలో ఎన్నో ప్రమాదాలున్నాయి. వాటన్నిటినీ ఎదుర్కోవాలని వాడి అభిలాష. తానున్న గిరివ్రజపురంలో చేయదగిన సాహసాలన్నీ అతను అదివరకే చేశాడు. అందు చేత అతను తండ్రి అనుమతి పొంది, ఒక సేవకుణ్ణి వెంటబెట్టుకుని దేశాల మీద బయలదేరాడు.\nవాళ్ళు చాలా గ్రామాలు చూశారు. సాహసకృత్యాలు చేసే అవకాశం ఏది వచ్చినా ప్రగల్భుడు వదిలిపెట్టలేదు. అతని పేరు అన్నివైపులా మారుమోగింది.\nఇలా దేశాటన చేస్తూ కొంత కాలానికి వారొక పెద్ద నగరం చేరారు. అది ఒక వర్తక కేంద్రమూ, పుణ్యక్షేత్రమూ కూడానూ. ప్రగల్భుడు చేరిన సమయానికి నగరమంతా యాత్రికులతోనూ, వర్తకులతోనూ కిక్కిరిసి ఉన్నది. ప్రగల్భుడికి బస దొరకలేదు. నగరం చివర ఒక పెద్ద భవంతి ఉన్నడనీ, ఇల్లుగలవారు దానిని పాడుపెట్టి, నగరం మధ్యలో తమకు గల మరొక భవంతిలో ఉంటున్నారనీ తెలిసింది.\nప్రగల్భుడు నగరం మధ్యలో ఉంటున్న ఇంటికి వెళ్ళాడు. పాడుపెట్టిన ఇంటి యజమాని చనిపోయాడు. ఆయన భార్య తన కుమా ర్తెతో సహా ఉంటున్నది.\n\" అమ్మా, నే నీ ఊళ్లో కొంతకాలం ఉందామని దూరదేశం నుంచి వచ్చాను. నగరం వెలపల మీ ఇల్లు పాడుపెట్టి ఉన్నదని విన్నాను. నాలుగు రోజులపాటు నేను అందులో ఉండటానికి అనుమతించగలరా?” అని ప్రగల్భుడు ఇల్లుగలావిడను వేడుకున్నాడు.\n\" నీయిష్టం వచ్చినంతకాలం ఉండు, నాయనా. ఆ ఇంట్లో ఉండటానికి ఎవరూ ఒప్పుకోకుండా ఉన్నారు. నీకు అభ్యంతరం లేకపోతే నాకూ లేదు,” అన్నది ఇల్లుగలావిడ.\nవెంటనే ప్రగల్భుడు తన సేవకుణ్ణి వెంటబెట్టుకుని పాడుపడిన ఇంటకి వెళ్ళి, ఇల్లు బాగుచేయించి, ఆ రాత్రికి వంట చేయించుకుని తిని, నిశ్చింతగా పడుకుని నిద్రపోయాడు.\nఒక రాత్రివేళ ప్రగల్భుడు మేలుకున్నాడు. కప్పు నుంచి మాటలు వినపడ్డాయి : \" నేను పైనుంచి పడితే ఏం చేస్తావు?”\n\"ఏమీ చెయ్యను. కావాలంటే నా పైనే పడు,” అన్నాడు ప్రగల్భుడు.\n\"ఎలా పడమన్నావు ? మొత్తంగా పడనా, ముక్కలు ముక్కలుగా పడనా?” అన్న ప్రశ్న మళ్లీ వినిపించింది.\n\"నువు నుసినుసిగా రాలినా నాకేమీ అభ్యంతరం లేదు,” అన్నాడు ప్రగల్భుడు.\nఅతను ఆ మాట అన్న మరుక్షణం ఒక కాలు దభీమని పై నుంచి పడింది. దాని తరవాత ఒక చెయ్యీ, ఇంకే కాలూ, తలా, ఇలా మనిషి శరీర భాగాలు ప్రగల్భుడి చుట్టూ రాలి పడ్డాయి.\nప్రగల్భుడు ఏ మాత్రమూ చలించకుండా, \"ఈ ఆట ఇకచాలు. నీ భాగాలన్నీ కూడదీసుకుని పూర్తి అవతారంతో కనిపించి, ఈ ఇంటిని పట్టుకుని ఎందుకు వేళ్ళాడుతున్నావో, ఎందుకు జనాన్ని భయపెడుతున్నావో చెప్పు,” అన్నాడు.\nఅతను చూస్తూండగానే శరీర భాగాలన్నీ చేరుకుని ఒక ఆకారం ప్రగల్భుడి ముందు నిలబడి, నీరసంగా ఇలా అన్నది :\n\"నేనీ యింటి యజమానిని. బతికున్న కాలంలో నేను అక్రమంగా ఇంకొకడి ఆస్తి హరించాను. నేను చేసినది నీచమైన దొంగ తనం. ఆ ఆస్తిని నా భార్యచేత ఆ మనిషికి ఇప్పిస్తేనేగాని నాకు ముక్తి ఉండదు. నువు వెళ్ళి నా భార్యకు ఈ మాట చెప్పి నాకీ హీనమైన జీవితం నుంచి త్వరగా విముక్తి కలిగించు.”\nప్రగల్భడు అలాగే చేస్తానని మాట ఇవ్వగానే దయ్యం మాయమై పోయింది.\nఇంకా తెల్లవార లేదు. అయినా ప్రగల్బుడు వెంటనే బయలుదేరి ఇంటి యజమానురాలి వద్దకు వెళ్ళాడు. అంత చీకటొతో అతను రావటం చూసి, పాడు పెట్టిన ఇంట్లో అతనికేదో భయోత్పాతం కలిగిందను కున్నది ఇంటావిడ.\nఅయితే ప్రగల్భుడు చెప్పినదఁతా విన్నాక ఆమెకు పరమానందమయింది.\n\"ఆ ఇంట్లో దయ్యంగా తిరుగుతున్నది నా భర్తేనా? ఆయన చెప్పిన కుటుంబం నాకు తెలుసు. పాపం, వాళ్లు కటిక దారి ద్రఁతో బాధపడుతున్నారు. వాళ్ళకు వాళ్ల ఆస్తి వెంటనే ఇచ్చేస్తాను. నువు నిజంగా ఎంతో ధైర్యవంతుడివి. కనకనే నా భర్తకు విముక్తి లభించింది. నాయనా, నువు ఎక్కడి నుంచి వస్తేనేం? మా కుటుంబానికి ఎంతో మేలు చేశావు. నా కూతురు నిచ్చి పెళ్ళి చేస్తాను. నిక్షేపంగా మాతోనే ఉండిపో. మరెక్కడికీ వెళ్ళకు,\" అన్నది ఆ ఇల్లాలి.\nఆమె కూతురు చాలా చక్కనిది; బుద్ధి మంతురాలు. కాని ప్రగల్భుడికి సాహస కృత్యాలు చెయ్యాలని ఉండటం చేత అతనికి ఒకచోట స్థిరపడి పోవాలని లేదు.\n\"నన్ను క్షమించండి. నేను ఒకచోట స్థిరంగా ఉండలేను. అపాయాలను వెతుక్కుంటూ తిరిగే వాడికి బ్రహ్మచర్యమే మేలు,” అన్నాడు ప్రగల్భుడు ఆమెతో.\nఆమెకుమార్తె రెండు పావురాలను పంజరంతో సహా అతనికి బహుమానంగా ఇచ్చింది.\nఆ తల్లి కూతుళ్ళకు వీడ్కోలు చెప్పి ప్రగల్భుడు తన సేవకుడితో సహా ఆ నగరం నుంచి బయలుదేరాడు. వాళ్ళు తెల్లవారుతూనే బయలుదేరి మధ్యాహ్నానికల్లా ఒక అందమైన వన ప్రాంతం చేరుకుని చెట్ల నీడలో విశ్రాంతి తీసుకున్నారు.\nఅప్పుడు సేవకుడు ప్రగల్భుడితో, \"ఈ పావురాలు, చూడండి, స్వేచ్ఛ కోసం ఎట్లా కొట్టుకుంటున్నాయో! మన వెంట ఇవి కూడా దేనికి?” అన్నాడు.\n\"నిజమే,” అంటూ ప్రగల్భుడు పంజరం తలుపు తెరిచాడు. వెంటనే పావురాలు పైకి వచ్చి, ప్రగల్భుడి ముఖం ముందు రెక్కలను పెద్ద చప్పుడుతో ఆడించి, ఎగిరిపోయాయి.\nవాటి రెక్కల చప్పుడుకు ప్రగల్భుడి గుండె గుబుక్కుమన్నది. అతను క్షణం పాటు భయపడ్డాడు!\nఅంతే, ఆ క్షణంలో అతని తత్వమంతా మారిపోయింది. దేశాటన చెయ్యాలనీ, సాహస కృత్యాలు చెయ్యాలనీ ఇంతవరకూ ఉండిన ఉత్సాహం ఒక్కసారిగా అంతరించి పోయింది. అతను వెంటనే తిరిగి వచ్చి, ఆ ఇల్లాలి కుమార్తెను పెళ్ళిడి అక్కడే సుఖంగా స్థిరపడిపోయాడు. తన కుమారుడిలో కలిగిన ఈ మార్పు తెలిసి అతని తండ్రి కూడా సంతోషించాడు.\nబేతాళుడీ కథ చెప్పి, \"రాజా, ఎంతెంత సాహసాలో చేసి, ఎన్నో ప్రమాదాల నెదుర్కొన్న నిర్భయుడు ప్రగల్భుడు సాధువు లైన పావురాలను చూసి భయపడట మేమిటి? ఈ ప్రశ్నకు సమాధానం తెలిసి పోతుంది,” అన్నాడు.\nదానికి విక్రమార్కుడు, \" భయం ఆపాయం వల్లనే కలుగుతుందనుకోవటం పొరపాటు. సాహసకార్యాలు చేసేవారంతా భయం ఎరగని వాళ్ళు అనుకోవటం కూడా పొరపాటే మహాయోధుడికి కూడా భయం ఉండవచ్చు. భయమన్నది అనుభవం లేని వాడు ఎలాటి ప్రమాదాన్నయినా ఎదుర్కో గలుగుతాడు. ప్రమాదం యొక్క స్వభావం తెలియయనప్పుడే భయం అన్నది ఏర్పడుతుంది. పావురాలు సాధువులే గాని అవి తమ రెక్కలతో అసాధారణమైన ధ్వని చేస్తాయి. అలాటి చప్పుడు ముఖం ఎదట అకస్మాత్తుగా కలగటంతో ప్రగల్భుడు దడుచుకున్నాడు,” అన్నాడు.\nరాజు కీ విధంగా మౌనభంగం కలగగానే బేతాళుడు శవంతో సహా మాయమై మళ్ళీ చెట్టెక్కాడు. (కల్పితం)",
            "book_page_end": 22
        },
        {
            "title": "నరబలి",
            "book_page_start": 23,
            "pdf_page_start": 37,
            "pdf_page_end": 41,
            "author": "టి. మహేశ్వర్",
            "genre": "జానపద కథ",
            "moral": "స్వార్థపరులైన పండితులు ప్రాణం మీద ఆశతో ఉన్నప్పుడు, నిస్వార్థపరుడి కోరిక దైవానికి అనుకూలమవుతుంది. దైవ నిర్ణయాన్ని ఎవరూ తప్పించలేరు.",
            "keywords": [
                "నరబలి",
                "పిశాచీనది",
                "గిరివర్మ",
                "భగీరధశర్మ",
                "క్షామం",
                "పండితులు"
            ],
            "characters": [
                "గిరివర్మ",
                "భగీరధశర్మ",
                "మంత్రులు",
                "నదీదేవత",
                "పండితోత్తములు"
            ],
            "locations": [
                "గాంధారదేశం",
                "పిశాచీనది",
                "రాజధాని"
            ],
            "content": "గాంధారదేశంలో ఒక నది ఉండేది. ఏటా అది నలభై మందిని బలి పుచ్చుకుంటుందని చెప్పుకునేవాళ్ళు. జనం రకరకాలుగా బలి అయేవాళ్ళు. నది ఒడ్డున మనుషులు నడుస్తూ ఉండగా అకస్మాత్తుగా నది పొంగి, వాళ్ళను తన ప్రవాహంలోకి ఈడ్చుకుపోయేది. ఎవరైనా నదిలో స్నానాలు చేస్తుంటే వారున్న చోట ఆకస్మికంగా సుడి ఏర్పడి, స్నానాలు చేసేవాళ్ళు అందులో చిక్కుకుని పోయేవాళ్లు. నదిపైన అక్కడక్కడా వంతెన లుండేవి. వాటి మీదుగా మనుషులు దాటేటప్పుడు వంతెన విరిగి పడిపోయేది. ఆ నదిని 'పిశాచి' అని పిలిచేవాళ్ళు.\nఏటా నలభైమందిని పొట్ట పెట్టుకున్నప్పటికీ ఆ నది గాంధార ప్రజలకు జీవనాధారంగా ఉండేది. దాని కింద పుష్కలంగా పంటలు పండేవి. ఆది పొర్లినప్పుడు కొన్ని వందల చెరువులు నిండి, జనానికి నీటి సౌకర్యం కలిగేది.\nపిశాచీ నదికి అధిష్ఠాన దేవత ఉన్నదనీ, ఆమె నరబలి తీసుకుని, ప్రజలకు మేలు చేస్తుందనీ అంతా నమ్మేవారు.\nగాంధారదేశానికి గిరివర్మ అనేవాడు రాజుగా వచ్చాడు. పిశాచీనదికి తన ప్రజలు ఏటా బలికావటం ఆయన ఏ మాత్రమూ సహించలేక పోయాడు. అందుచేత ఆయన, పిశాచీనదిలో ఎవరూ స్నానాలు చేయరాదనీ, దానిపై గల వంతెనలను ఉపయోగించరాదనీ, దాని తీరాలకు వెళ్ళటం గాని, అక్కడ ఇళ్ళు కట్టుకోవటం గాని చెయ్యరాదనీ ఉత్తరువిచ్చాడు. ప్రజలకు రాజంటే చాలా అభిమానం. వాళ్ళు ఆయన ఉత్తరువులు శ్రద్ధగా పాలించారు.\nదీని ఫలితంగా నదికి మనుషులు బలి కావటం పూర్తిగా నిలిచిపోయింది. వరసగా రెండేళ్ళపాటు ఎశాచీనదిలో ఒక్కడు కూడా పడిపోలేదు.\nమూడో ఏడు నది ఎండిపోయింది. కొండలపైన వర్షం పడింది, కాని నదిలోకి ఒక్క చుక్క నీరుకూడా రాలేదు. వేసవిలో కొండల మీది మంచు కరిగింది; నదులన్నీ పూటుగా ప్రవహించాయి ; కాని పిశాచీ నదిలో నీరు లేదు.\nరెండో ఏడు ఆరంభమవుతూనే చెరువు లన్నీ వట్టిపోయాయి. పొలాలకు నీరు లేదు. తాగటానికి నీరు లేదు. సస్యక్షేత్రాలు బీడు పడిపోయాయి. పైర్లతో పచ్చపచ్చగా కనిపించవలసిన దేశం ఎడారిలాగా కనిపించసాగింది. ఆ ఎడారిలో లేచిన దుమ్ము దూరప్రాంతాల ప్రసారించి, ఎడారి విస్తరించుతున్నట్టు కనిపించసాగింది.\nదేశం భయంకరమైన క్షామం వాత పడింది. రాజు ఆందోళన చెందాడు. నది ఎందుకు మాయమయిందో తెలుసుకుందా మని ఆయన సపరివారంగా నది ఎగువకు ప్రయాణమై వెళ్లాడు. విశాచీనది కొండల నుండి దిగివచ్చే కనుమకు అడ్డంగా బ్రహ్మాండమైన కొండరాయి పడి వున్నది. దాన్ని తొలగించినట్టయితే నది ఎప్పటిలాగా ప్రవహిస్తుంది. కాని అంత పెద్ద రాతిని ఎవరు తొలగించగలరు? ఎలా తొలగించటం?\n\"మహారాజా, ఈ కొండరాయిని అడ్డు వేసినది మానవశక్తి కాదు. పిశాచీ మహా తల్లికే ఈ పని సాధ్యం. ఆ దేవినే ప్రార్థించండి. ఆమె దయ ఉంటే ఈ రాయి తొలగిపోతుంది,” అన్నారు రాజుగారి మంత్రులు.\nగిరివర్మ ఒంటరిగా కొండల పైకి వెళ్ళి, పిశాచీనదీ దేవతను ప్రార్థించాడు. \"తల్లీ, నీ బలి నువు పుచ్చుకో. నేను అడ్డు పెట్టను. కాని నా దేశాన్ని ఎడారి మాత్రం కానివ్వకు. నా ప్రజలందరూ ఆకలిచావులు చస్తే నీ కేమి లాభం?” అంటూ ఆయన కన్నీరు కార్చాడు.\nతరవాత ఆయన అక్కడే విశ్రమించి మగతనిద్రలోపడిన సమయంలో ఒక మహా శక్తి కలలో కనిపించి, \"రాజా, నేను మళ్ళీ నీ దేశంలోకి అడుగు పెట్టేటట్టు చేయాలంటే నాకు మామూలు నరబలి చాలదు. నలభై మంది పండితోత్తములను బలిపెట్టు. ప్రసన్ను రాలి నవుతాను,” అని మాయమైంది.\nరాజు ఉలికిపడి లేచాడు. నది కోరిక ఆయనను చాలా కలవర పెట్టింది. అది వరకు ఆయన తన అధికారాన్ని వినియోగించి తన ప్రజలు నదికి బలి కాకుండా ఆపగలిగాడు. అదే అధికారాన్ని ఉపయోగించి నలభైమందిని, అందులోనూ పండితోత్తములను, \"మీరు నదికి బలి కండి!” అని ఎలా ఆజ్ఞాపించటం?\nవిచారగ్రస్తుడై రాజు తన రాజధానికి తిరిగి వచ్చి, తన రాజ్యంలో ఉన్న గొప్ప పండితు లందరినీ తన వద్దకు పిలిపించమని మంత్రులతో చెప్పాడు.\nమూడోనాటికల్లా అనేకమంది పండితులు రాజుగారి ఎదట హాజరయారు. రాజు వారి నందరినీ లెక్కించాడు. అంతా కలిసి నలభై ఒక్క మంది ఉన్నారు. అవసరమైన దానికన్న ఒక మనిషి ఎక్కువే ఉన్నాడు.\nరాజు ఆ వచ్చినవారితో, \"పండితోత్తములారా, పిశాచీనది ఎండిపోయి దేశం ఎలా దుర్భిక్షం పాలయినదీ మీరు చూస్తూనే ఉన్నారు. నేను నదీదేవతను ప్రార్థించి ఆమె వల్ల వరం పొందాను. నలభైమంది పండితులను తనకు బలి ఇస్తే ఆ దేవత మన దేశాన్ని కటాక్షిస్తానన్నది. దేశం కోసం మీలో బలి కావటానికి ఎవరన్నా ఉండే పక్షంలో దేశానికి మహెూపకారం చేసిన వారవుతారు,” అన్నాడు.\nఆయన ఎవరినీ శాసించ దలలేదు.\nమొదట అందరూ కొయ్యబారి పోయి ఏ జవాబూ ఇవ్వలేదు తరవాత ఒకరొకరే తప్పుకునేటందుకు సాకులు చెప్పసాగారు.\n\" నేను బలి అవుదును గాని, నా పిల్ల లందరూ పసివాళ్లు. నేను లేకుంటే వాళ్ళు దిక్కులేనివారై పోతారు....”\n\"నేను ఈ మధ్యనే పెళ్ళి చేసుకున్నాను. నా భార్య గర్భవతి....”\n\"నేకొక మహా కావ్యం రాస్తున్నాను. అది సగం మాత్రమే అయింది....”\nఇలా తలా ఒక కారణమూ చెప్పి, ఎవరూ నదికి బలి కావటానికి ఒప్పుకున్నారు. కాని చివరకు ఒకే ఒకడు భగీరధ శర్మ అనేవాడు రాజుతో, \"మహారాజా, నేను బలి కావటానికి సిద్ధంగా ఉన్నాను. నా ఒక్కడితోనే తృప్తి చెందమని నదీ దేవతను ప్రార్థిస్తాను. దేవత అనుగ్రహించ వచ్చు,” అన్నాడు.\nరాజు ఆ పండితుడికి తల వంచి నమస్కరించి, \"మీ విన్నపం ఆలకించి నది పర్వతాలు దిగి వచ్చినట్టయితే మీ కీర్తి ఆ చంద్రతారాక్కం నిలిచి ఉంటుంది. వెళ్ళిరండి,” అన్నాడు.\nభగీరధశర్మ పర్వతాల వద్దకు బయలు దేరాడు. మర్యాద కోసం మిగిలిన నలభై మంది పండితోత్తములూ ఆయన వెంట పర్వత ప్రాంతానికి వెళ్ళారు. తన వెంట వచ్చిన పండితులు కిందనే నిలిచిపోగా భగీరధశర్మ పర్వతం పైకి ఎక్కి వెళ్ళాడు.\nదిగువన నిలబడి ఉన్నవారికి, తల ఎత్తి చూస్తే, బ్రహ్మాండమైన కొండరాయి కనిపిస్తున్నది. దాని వెనక నదీజలం దిగ్బంధమై ఉన్నది. భగీరధశర్మ ఏం ప్రార్థనలు చేస్తాడు? ఎలా నదికి బలి అవుతాడు? అతగాడి ప్రార్థనలకు అంత లావు కొండరాయి అడ్డం తొలుగుతుందా? ఈ విధంగా తమలో తాము మాట్లాడుకుంటున్నారు దిగువనున్న పండితోత్తములు.\nఇంతలో వారికి పైనుంచి సన్నగా హెూరు వినపడింది. అది క్రమంగా పెద్దదయింది. అకస్మాత్తుగా కొండరాయి తొలగి బ్రహ్మాండమైన వేగంతో పర్వతపు చరియకు తగిలి, దారికి పెడ తొలిగి, నలభైమంది పండితోత్తములూ నిలబడి ఉన్న చోట పిడుగులాగా పడిపోయింది.\nఒక్క పండితుడి ప్రాణాలూ దక్కలేదు. అందరూ బలి అయి పోయారు. భగీరధశర్మ మాత్రం క్షేమంగా పర్వతం దిగి వచ్చాడు.\nపిశాచీనది తిరిగి ఎప్పటిలాగే ప్రవహించింది. పిశాచికి ప్రజలు కొలుపులు చేశారు. చనిపోయిన పండితుల కుటుంబా లన్నిటికీ రాజు పుష్కలంగా భరణా లిచ్చి ఆదుకున్నాడు.",
            "book_page_end": 27
        },
        {
            "title": "విదూషకుడు",
            "book_page_start": 28,
            "pdf_page_start": 42,
            "pdf_page_end": 42,
            "author": "వై. వీరేంద్రనాథ్ (బికాం. సి. ఎ.)",
            "genre": "హాస్యం",
            "moral": "కొన్నిసార్లు గొప్ప హాస్యం మాటల్లో కాకుండా నిశ్శబ్ద చర్యలో ఉంటుంది.",
            "keywords": [
                "విదూషకుడు",
                "రాజు",
                "పోటీ",
                "హాస్యం",
                "పొట్టివాడు"
            ],
            "characters": [
                "రాజు",
                "పొట్టివాడు (విదూషకుడు)",
                "సభికులు"
            ],
            "locations": [
                "రాజ ఆస్థానం"
            ],
            "content": "ఒక రాజుగారు తన ఆస్థానంలో విదూషకుణ్ణి ఏర్పాటు చేయగోరి, ఆ పదవికి పోటీ చేయదలచిన వారందరూ ఫలానా రోజు తన సభకు రావలసిందని చాటింపు వేయించాడు. ఆ నాటికి కొన్ని వందలమంది విదూషకులు వచ్చి సభ నలంకరించారు.\nరాజు వారితో, \" తాను నవ్వకుండా ఇతరులను నవ్వించగలవాడే విదూషకుడు. ఆ సంగతి గుర్తుంచుకుని, ఆస్థానవిదూషకులు కాగోరేవారు ఒకరొకరే ఈ సభను నవ్వించ యత్నించండి,” అన్నాడు.\nఒక్కొక్కరే లేచి తమకు తోచిన హాస్యప్రసంగాలు చేశారు. శ్రోతలందరూ పోటీదార్లే గనక వాళ్ళు ఏ ప్రసంగానికి నవ్వలేదు.\nచివరకు ఒక పొట్టివాడు లేచి నిలబడ్డాడు. వాడు ఏం మాట్లాడుతాడోనని అందరూ చూస్తున్నారు. కాని వాడేమీ మాట్లాడలేదు. అందరి కేసీ చూస్తూ అలాగే నిలబడిపోయాడు. వాడి ఉద్దేశం ఏమిటో ఎవరికీ అంతు చిక్కలేదు. రాజుగారికి వాణ్ణి చూస్తే చాలా కోపం వస్తుందనీ, వాడికి శిక్ష పడుతుందనీ కూడా అందరూ అనుకున్నారు.\nపొట్టివాడు దిక్కులు చూస్తూ చాలాసేపు అలాగే నిలబడి ఉన్నమీదట సభికులలో ఎవరో, “చాల్లే, వెళ్ళి కూర్చో,” అన్నారు. వెంటనే పొట్టివాడు తన ఆసనం వద్దకు బయలుదేరాడు.\nరాజుగారు పక్కున నవ్వాడు. వెంటనే సభికులందరూ కూడా నవ్వారు. రాజుగారు ఆ పొట్టివాణ్ణి ఆస్థానవిదూషకుడుగా నియమించాడు. -వై. వీరేంద్రనాథ్ (బికాం. సి. ఎ.)",
            "book_page_end": 28
        },
        {
            "title": "అనాకారివధువు",
            "book_page_start": 29,
            "pdf_page_start": 43,
            "pdf_page_end": 46,
            "author": "ఆర్. దయానందరావు",
            "genre": "హాస్య కథ",
            "moral": "శారీరక సౌందర్యం కంటే గుణాలే గొప్పవి, కానీ అహంకారం ఉన్నవారికి అది తెలియదు. విచిత్ర పరిస్థితుల్లో గుణవంతుడికి గౌరవం దక్కింది.",
            "keywords": [
                "అనాకారి",
                "వధువు",
                "రాజకుమారుడు",
                "విద్వాంసుడు",
                "గుడ్డి గాయకుడు",
                "ద్వంద్వయుద్ధం"
            ],
            "characters": [
                "రాజు",
                "రాజకుమార్తె",
                "వరుడు",
                "విద్వాంసుడు",
                "మంత్రి",
                "గుడ్డి గాయకుడు"
            ],
            "locations": [
                "రాజభవనం"
            ],
            "content": "పూర్వం ఒక బలసంపన్నుడైన రాజుండే వాడు. ఆయన కొక కుమార్తె ఉండేది. ఆమె చాలా అనా కారి, కాని తండ్రి కళ్ళకు ఆమె అతిలోక సుందరి లాగా కనిపించేది, ఎందు కంటే ఆ రాజుకు తన కూతురంటే పంచ ప్రాణాలు. తండ్రి తనను సాటిలేని సుందరి అంటూంటే కుమార్తె కూడా తను అందగత్తె ననే అనుకున్నది. రాజుగారి మాట కాదనే ధైర్యం లేక ఆయన కింద కొలువు చేసే వారంతా రాజకుమార్తె అందాన్ని వేనోళ్ళ పొగుడుతూ వుండేవారు.\nరాజకుమా ర్తెకు యుక్తవయసు వచ్చింది. రాజు ఆమెకు వివాహం చేయ నిశ్చయించి, ఒక దూరదేశపు రాజకుమారుణ్ణి వరుడుగా ఎన్నుకున్నాడు. ఆ కుర్రవాడు బుద్ధిమంతుడు, తెలివితేటలు గలవాడు. అతని తండ్రి రాజకీయ కారణాల వల్ల ఈ సంబంధం అనుకూలంగా భావించి, కొడుకును పెళ్ళికి ఒప్పించాడు. రాజకుమారుడు తండ్రి చెప్పగానే ఒప్పుకున్నాడు. ఎందు కంటే అతని మనసు ఎవతె మీదా లగ్నం అయి ఉండలేదు. తనకు తండ్రి నిర్ణయించిన రాజకుమార్తె అందగత్తె అని పుకారు కూడా వున్నది.\nకాని అతను తీరా బయలుదేరి వచ్చి, తాను పెళ్ళాడనున్న వధువును చూసేసరికి అతనికి కంపరం పుట్టుకొచ్చింది. అతను ఆమె సరసన కూర్చోవటానికి ఒప్పుకోలేదు.\n\"అదేం?” అన్నాడు వధువు తండ్రి.\n\" అబ్బో, ఇంత అందం చూసేసరికి నా కళ్ళు జిగేలు మంటున్నాయి. ఒళ్ళంతా కంపరమెత్తుతున్నది. నన్ను క్షమించండి,” అన్నాడు వరుడు.\n\" నీకు కాబోయే భార్య కాదుటోయ్? అంత బిడియపడితే ఎలా?” అన్నాడు వధువు తండ్రి.\n\"ఇంత అందగత్తెను నేను పెళ్ళాడ జాలను. నేను ఆమెకు ఎంతమాత్రమూ అర్హుణ్ణి కాను. నన్ను మీరు మన్నించాలి,” అన్నాడు వరుడు.\nఅంతా నిశ్చయమయాక పెళ్ళికొడుకు ఇలా వెనక అడుగు వెయ్యటం చూసి రాజుకు సహించరాని ఆగ్రహం వచ్చింది. కాని అంతలోనే రాజకుమార్తె తన తండ్రితో, \" నా అందానికి రాజకుమారుడు తగని పక్షంలో నే నొక విద్వాంసుణ్ణి పెళ్ళాడతాను,\" అన్నది.\nరాజు ఆస్థానవిద్వాంసుణ్ణి దగ్గిరికి పిలిచి, \"ఏమయ్యా, నిన్ను మించిన విద్వాంసుడు మన దేశంలో లేడు. అందుచేత నువే అమ్మాయిని పెళ్ళాడు,” అన్నాడు.\nవిద్వాంసుడు వణికిపోతూ, \"మహారాజా, ఇదెక్కడైనా కద్దా? అదివరకే ఒకతెను అగ్నిసాక్షిగా పెళ్ళాడి, బిడ్డలను కన్నవాణ్ణి. శ్రోత్రియుణ్ణి. నన్నీ వర్ణాంతర వివాహం చేసుకోమని తమరు కోరటం భావ్యం కాదు,\" అన్నాడు.\n\"బ్రాహ్మలు నాలుగువర్ణాల కన్యలనూ పెళ్ళాడవచ్చునని శాస్త్రాలు చెబుతున్నాయి,” అన్నాడు మంత్రి.\n\"దాని కేమంటావు? అమ్మాయి విద్వాంసుణ్ణి చేసుకుంటా నంటున్నది. ఆమె కోరిక నా ఆజ్ఞతో సమానం. దాన్ని నువు ఉల్లం ఘించరాదు,” అన్నాడు రాజు.\n\"మహారాజావారు నన్ను క్షమించాలి. ఇది నా వల్ల అయే పని కాదు. తమ ఆజ్ఞ పాలించనందుకు ఏ శిక్ష విధించినా సంతోషంగా భరిస్తాను,” అన్నాడు విద్వాంసుడు.\n\" రేపు ఉదయం లోపల నా దేశం విడిచి వెళ్ళు,” అన్నాడు రాజు ఆగ్రహావేశంతో.\nపరిస్థితి విషమించింది. ఈ రాజు తనను కూడా శిక్షించవచ్చునని వరుడుగా వచ్చిన రాజకుమారుడికి తోచింది.\n\"మహారాజా, రాజకుమార్తె వివాహం జరిగి తీరాలి; జరుగుతుంది కూడానూ. అందుకు నేనొక సూచన చేస్తాను. నచ్చితే మీరలా చేయవచ్చు,” అన్నాడతను.\n“చెప్పు,” అన్నాడు రాజు.\n\" సుక్షత్రియులైన యువకులను ఏరి తెచ్చి, వారి మధ్య ద్వంద్వయుద్ధాలు ఏర్పాటు చెయ్యండి. అందరినీ జయించిన వాడు రాజకుమార్తెను పెళ్ళాడతాడు. ఈ పోటీలో నేను కూడా విధిగా పాల్గొంటాను,” అన్నాడు రాజకుమారుడు.\nరాజు నగరంలో ఉన్న క్షత్రియయువ కులను పిలిపించి, వారి మధ్య ద్వంద్వ యుద్ధాలు ఏర్పాటు చేశాడు. వచ్చినవారంతా కత్తులు తీసుకుని ఎదురెదురుగా నిలబడి, రాజుగారు ఆజ్ఞాపించగానే, పెద్ద పెట్టున రంకెలు పెడుతూ, కదను తొక్కుతూ కలియబడ్డారు. ద్వంద్వయుద్ధాలు ఎంత సేపు జరిగినా ఎవరికీ సూది గుచ్చుకున్న పాటి గాయమైనా కాలేదు.\nఇది గమనించి రాజు యోధులతో, \"మీలో ముందు ఎవడు గాయపడితే వాడు నా కుమార్తెను చేసుకుంటాడు!” అన్నాడు.\nవెంటనే ద్వంద్వయుద్ధాలు కుక్కల కొట్లాటగా మారాయి. ప్రతి ఒకడూ తాను గాయపడే లోపల అవతలివాణ్ణి గాయపరచటానికి విశ్వప్రయత్నం చేశాడు. కళ్లు మూసి కళ్లు తెరిచేలోపల అందరూ గాయపడ్డారు. ముందు గాయపడిన దెవరో చచ్చినా నిర్ధారణ కాలేదు. ఎవడిమటుకు వాడు, అవతలివాడే తన కన్న ముందు గాయపడ్డట్టు చెప్పాడు.\nఇదంతా చూసి రాజకుమార్తెకు వైరాగ్యం వచ్చేసింది. ఆమె తన తండ్రితో, \"నాన్నా, నా అందం చూసి బెదిరిపోయే వీళ్ళను నే నెలా పెళ్ళి చేసుకుంటాను? ఇంతకంటె పెళ్ళి లేకుండా ఉండటం మేలు,” అన్నది.\nఅప్పుడు ఆస్థాన గాయకుడు ఒక మూల నుంచి, \" మహారాజా, నాదొక్క మనవి, ” అన్నాడు. అతను గుడ్డివాడు.\n\"ఏమిటి నీ సూచన?” అన్నాడు రాజు.\n\" నేను పుట్టుగుడ్డిని. పెళ్ళికాని వాణ్ణి. రాజకుమార్తె అందచందాలు చూసి ఆనందించే యోగ్యతగాని, బెంబేలు పడే భయం గాని నాకు లేదు. అందుచేత ఆమెను నా కిచ్చి చెయ్యండి. నన్నొక యింటివాణ్ణి చేసిన పుణ్యం మీకు దక్కుతుంది,” అన్నాడు ఆస్థానగాయకుడు.\nరాజకుమార్తె ఆ గుడ్డిగాయకుణ్ణి పెళ్లాడటానికి తక్షణం ఒప్పుకున్నది. రాజు సంకోచించ కుండా ఇద్దరికీ పెళ్లి చేసేశాడు. ఆ దంపతు లిద్దరూ ఎంతో అన్యోన్యంగా జీవించారు.",
            "book_page_end": 32
        },
        {
            "title": "గర్వభంగం",
            "book_page_start": 33,
            "pdf_page_start": 47,
            "pdf_page_end": 53,
            "author": "జి. శాంతాదేవి",
            "genre": "నీతి కథ",
            "moral": "గర్వం అణగాలంటే కష్టం రావాలి. కష్టం విలువ తెలిస్తేనే మనిషిలో మార్పు వస్తుంది.",
            "keywords": [
                "గర్వం",
                "సౌదామిని",
                "చిత్రాశ్వుడు",
                "బహిష్కరణ",
                "దాసీపని",
                "కష్టం"
            ],
            "characters": [
                "సౌదామిని",
                "రాజు",
                "చిత్రాశ్వుడు",
                "వృద్ధుడు",
                "రాజమాత"
            ],
            "locations": [
                "పురుషపురం",
                "మణిపురం",
                "రాజభవనం"
            ],
            "content": "పురుషపుర రాజుకు సౌదామిని అనే కుమార్తె ఉండేది. ఆమె ఎంతో గారాబంగా పెరిగి ఉండటం చేతనూ, గొప్ప అందగత్తె కావటం చేతనూ మకురుగానూ, గర్విష్ఠిగానూ తయారయింది.\nసౌదామినికి పద్దెనిమిదేళ్ళు నిండాయి. ఆమె తండ్రి ఆమెకు వివాహం చేయ సంకల్పించాడు. ఆయన ఎందరో రాజకుమారులను గురించి ఆలోచించి, మణిపుర రాజ కుమారుడైన చిత్రాశ్వు డనేవాణ్ణి తన కుమార్తెకు తగిన వరుడుగా నిర్ణయించాడు. వధూవరులు ఒకరినొకరు చూసి తృప్తి పడగలందులకు చిత్రాశ్వుణ్ణి పురుషపురానికి ఆహ్వానించాడు. ఇద్దరూ సరేనన్న మీదట ప్రధానం చేసి, పెళ్ళి ముహూర్తం పెట్టాలని రాజు అభిప్రాయం.\nకాని రాజు ఉద్దేశం కొనసాగలేదు. మకురుతనమూ, అతిశయమూ బాగా వంటబట్టిన సౌదామిని చిత్రాశ్వుణ్ణి అకారణంగా అవమానించింది. అతను ఆగ్రహావేశంతో సౌదామినిని దూషించి, \" ఇంత పొగరుగల నువు తిండికి మాడిపోతావు, ఏ గుంట నీరైనా తాగుతావు, కటికనేల మీద పడుకుంటావు. అప్పుడుగాని నీ పొగరు అణగదు,” అని తిట్టి, తన పరివారంతో సహా అప్పటికప్పుడే బయలుదేరి, మణిపురానికి వెళ్ళిపోయాడు.\nఅతిథిగా వచ్చినవాడు తనను ఇంత అవమానిస్తే తన తండ్రి తనను సమర్థిస్తాడని సౌదామిని అనుకున్నది. కాని ఆమెకు తీవ్రమైన ఆశాభంగం కలిగింది. ఎందుచేతంటే ఆమె తండ్రి ఆమెను క్రూరంగా శిక్షించాడు. \"నీ మూలంగా నాకు చాలా అప్రతిష్ఠ కలిగింది. నిన్ను రాజ్యం నుంచి బహిష్కరించేస్తున్నాను,” అన్నాడాయన.\nఆయన సౌదామినిని కట్టుబట్టలతో తన రాజ్యం పొలిమేర దాటించి పంపేశాడు. ఆమెను అక్కడిదాకా దిగబెట్టిన వాళ్ళు వెనక్కి తిరిగి వెళ్ళిపోయారు.\nతలవని తలంపుగా తనకు ఇంత దుస్థితి ఏర్పడినందుకు సౌదామిని ఏడుస్తూ ఒక చెట్టు కింద కూలబడిపోయింది. తాను ఎంతో తప్పు చెయ్యకపోతే తన తండ్రి తన కింత దారుణమైన శిక్ష విధించడని ఆమెకు తోచింది. ఈ ఆలోచన వెంటనే ఆమెకు కొద్దిగా స్వస్వరూపజ్ఞానం కూడా కలిగింది.\nసౌదామిని అలా కూర్చుని ఏడుస్తూండగా ఒక వృద్ధుడు అటుగా వచ్చాడు; ఆమెను చూసి ఆగి, \"ఎవర మ్మా ? ఎందుకూ ఇక్కడ కూర్చుని ఏడుస్తున్నావు?” అని అడిగాడు.\nఎంతలేసి వాళ్ళనూ లెక్కచెయ్యని సౌదామినికి ఆ వృద్ధుడు దేవుడల్లే కనిపించాడు. ఆమె తనకు కలిగిన కష్టాన్ని ఆ వృద్ధుకి చెప్పుకున్నది.\n\"మహామహా వాళ్ళకే కష్టాలు తప్ప లేదు. ఏం చేస్తాం? నేను మా దేశం పోతున్నాను. నీకు అభ్యంతరం లేకపోతే నా వెంట రా!” అన్నాడు వృద్ధుడు.\nసౌదామిని సంతోషంగా వృద్ధుడి వెంట బయలుదేరింది. కాని ఆమెకు నడక అలవాటు లేదు. కొంచెం దూరం నడిచేసరికే కాళ్ళు బొబ్బలెక్కాయి. కాని వృద్ధుడు విసుక్కోలేదు. ఆమె కోరినప్పుడల్లా ఏ చెట్టు కిందనో విశ్రాంతి తీసుకోనిచ్చాడు. ఆ వృద్ధుడి వంటి దయాపరుడు ప్రపంచంలో ఉండడని సౌదామిని అనుకున్నది.\nఆమెకు ఆకలి అయింది. వృద్ధుడు తన వద్ద వున్న అటుకులూ, బెల్లమూ ఇచ్చాడు. ఆ ఆహారం తినవలసి వచ్చేసరికి ఆమెకు ఏడుపు వచ్చింది.\n\" అమ్మా, నిజంగా ఆకలే ఉంటే అదే అమృతం లాగుంటుంది. ఆకలి రుచి ఎరగదు,” అన్నాడు వృద్ధుడు. ఆ మాట నిజమేనని సౌదామినికి తెలిసి వచ్చింది.\nఆమెకు దాహమయింది. సమీపంలోనే ఒక నీటిగుంట ఉన్నది. అందులో నీరు మురికిగా ఉన్నది.\n\"ఈ నీరు ఎలా తాగటం?” అన్నది సౌదామిని.\n\" నీకు అంతగా దాహం లేకపోతే ఇంత కన్న మంచినీరు ముందు దొరుకుతుందేమో చూద్దాం,” అన్నాడు వృద్ధుడు.\n\" దాహం లేకపోవట మేమిటి? నాలుక పిడచ కట్టుకుపోతున్నది,” అన్నది సౌదామిని.\n\" అయితే, ఆ నీరే తాగు తల్లీ. ఇప్పుడు గత్యంతరం ఏముంది గనక?” అన్నాడు వృద్ధుడు.\nఎటూగాని చోట చీకటి పడిపోయింది. సౌదామినికి అలసట వల్ల నిద్ర ముంచుకు వచ్చింది.\n\"పడుకునేటందుకు అనువైన చోటున్న దేమో?” అన్నదామె.\n\"ఇదంతా పడుకునే చోటు కాదా, అమ్మా? నిద్ర సుఖం ఎరగదు,” అన్నాడు వృద్ధుడు.\nఆ రాత్రి సౌదామిని కటికనేల మీదనే నిద్రపోయింది.\nఈ విధంగా రెండుమూడు రోజులు ప్రయాణం చేసి వారిద్దరూ చివరకు మణిపుర రాజ్యం చేరారు.\n\"అమ్మాయీ, నువ్వింక ప్రయాణం చెయ్యలేవు, మనమిద్దరమూ ఈ దేశంలోనే ఎలాగైనా పొట్ట పోసుకుందాం. కష్టంచేసి బతకవలసిన వాళ్ళకు ఏదేశం అయినా ఒకటే. నీకేదైనా విద్య తెలుసునా?” అని వృద్ధుడు సౌదామినిని అడిగాడు.\n\" నాకు చాతనైన విద్య ఒకటే. ఆది దుస్తులకు నగిషీలు కుట్టటం. అందులో నాకు కొంత నైపుణ్యం ఉన్నది,\" అన్నది సౌదామిని.\nవృద్ధుడు ఆమెను రాజభవనానికి తీసుకుపోయి, అక్కడి వాళ్ళతో ఏకాంతంగా మాట్లాడి వచ్చి, \" నువు చెయ్యదలిస్తే దాసీ దాని పని దొరుకుతుందట. నేను వయసు మీరానని నా కేమీ ఉద్యోగ మివ్వమన్నారు. ఏమంటావు?” అన్నాడు సౌదామినితో.\nసౌదామిని ఒప్పుకున్నది. ఆమెకు దివాణంలో దాసీగా పని ఇచ్చారు. ఉండటానికి ఒక పశువుల కొట్టంలాటిది ఇచ్చారు. అందు లోనే వృద్ధుడు కూడా ఉండవలిసి వచ్చింది.\nసౌదామినిని రాజభవనంలో ఎవరూ అవమానించలేదు గాని ఉదయమ యతు రాత్రి పొద్దుపోయినదాకా చాలా పని చేయించారు. రెండు పూటలా ఆమె రాజభవనంలోనే ఇతర నౌకర్లతో పాటు భోజనం చేసింది. ఆమె అలిసిపోయి ఇంటికి వచ్చే సరికి వృద్ధుడు చాలా నిస్పృహతో కనిపించాడు.\n\"తిండి తిన్నావా ? రోజల్లా ఏం చేశావు ?” అని సౌదామిని అతన్ని అడిగింది.\n\"పని కోసం తిరిగాను. రోజల్లా తిండి కూడా లేదు. నా కెవరు పని ఇస్తారు?” అన్నాడు వృద్ధుడు.\nసౌదామిని చాలా బాధపడింది. తన కిప్పుడు ఆ వృద్ధుడే తల్లీ, తండ్రీ, తోడూ, నీడా కూడా. అందుచేత మర్నాడు ఆమె భోజన సమయంలో ఇంటికి పోవటానికి ప్రయత్నించింది. కాని ఆమెకు అనుమతి లభించలేదు. ఆ రాత్రి ఇంటికి పొయ్యేటప్పుడు తీసుకుపోదామని కొంత భోజనాన్ని దొంగిలించి ఒకమూల దాచింది. దాన్ని మరొక దాసి పసికట్టి, రాజమాతకు చెప్పింది,\n\"నిన్ను చూసి జాలిదలిచి రాజభవనం లోకి అడుగు పెట్టనిస్తే తిండి దొంగగా తయారయావా?” అని రాజమాత సౌదామినిని గద్దించింది.\nఅవమానంతో కుంగిపోయిన సౌదామిని తలవంచుకుని కన్నీరు కార్చింది.\nఇంతలోనే, \"పోనీలే, అమ్మా! తెలియక చేసి ఉంటుంది. ఈసారికి క్షమించు,” అన్న మాటలు వినిపించాయి. సౌదామిని తల ఎత్తి చూసేసరికి చిత్రాశ్వుడు కనిపించాడు. అతని ముఖంలో ఎంతో దయ కనిపించింది.\nఅతను తనను గుర్తించాడేమో నని ఆమె భయపడింది, కాని అతను గుర్తించలేదని రూఢి చేసుకున్నది. గుర్తించి ఉంటే తనను తప్పక అవమానించేవాడే నని ఆమె అనుకున్నది. అతనిని తాను అవమానించి ఉండటం పెద్ద పొరపాటని ఆమెకు మరింత బాగా తెలిసి వచ్చింది. అతనికి భార్యగా ఈ భవనంలో అడుగు పెట్టవలిసిన తాను దాసిగా ఉండటం ఆమెకు ఎంతో విడ్డూరమనిపించింది.\nవృద్ధుడు తనకు ఎక్కడో పని దొరికిం దనీ, తిండి కూడా పెడుతున్నారనీ చెప్పాడు ఆ రాత్రి. తాను తిండి దొంగి లించి పట్టుబడిన దంతా వృధా అయింది.\nకొద్దిరోజులు గడిచాయి. రాజకుమారుడికి పెళ్లి నిశ్చయమయిందని దివాణంలో అంతా చెప్పుకున్నారు. పెళ్ళికూతురికి దుస్తులు తయారవుతున్నాయనీ, వాటికి నగిషీలు చెక్కే పని చూడమనీ సౌదామినికి ఉత్తరువు వచ్చింది. ఆమె మామూలు చాకిరీ మానేసి అంతఃపురంలో ఒక గదిలో కూర్చుని ఎంతో అందమైన పట్టుచీరెలకు నగిషీలు కుట్ట నారంభించింది. అప్పు డప్పుడూ రాజమాతా, ఇతర రాజబంధు వులూ వచ్చి ఆమె చేసే పనిని మెచ్చుకుని వెళ్ళిపోయేవారు.\nమర్నాడే పెళ్ళి అనగా రాజమాత సౌదా మిని వద్దకు వచ్చి, \" నువు తయారుచేసిన దుస్తులు పెళ్లికూతురు ధరిస్తే ఎలా వుంటుందో చూడాలని ఉన్నది. పెళ్ళి కూతురు నీలాగే ఉంటుంది. అందుచేత నువు వీటిని ధరించి చూపించు,\" అన్నది.\nసౌదామిని అమితంగా బిడియపడి ఏమీ అనలేకపోయింది.\nఅంతలోనే మరెవరో, \"పెళ్ళికూతురికి వేసే దుస్తులు దాసీదానికి ఎలా వేస్తారు? ఆమెకు శుభ్రంగా తలంటిపోసి మరీ వెయ్యండి,” అన్నారు.\nకొందరు దాసీలు వచ్చి సౌదామినిని పట్టుకుపోయి రాజోపచారంగా తలంటి పోశారు. అగరు ధూపంతో తల ఆరబెట్టి చిక్కుతీసి, అందంగా జడవేసి పూలు పెట్టారు. ఒకతె వచ్చి సౌదామినికి కల్యాణం బొట్టు వగైరా అలంకరించింది. మరొకతె ఆమె చేతులకూ, కాళ్ళకూ, దండలకూ, మెడకూ నగలు పెట్టింది.\nఅందరూ నిలబడి సౌదామిని అవతారాన్ని నోళ్ళు తెరుచుకుని చూస్తూండగా పెళ్ళి కొడుకు అవతారంలో చిత్రాశ్వుడు వచ్చి, \"పెళ్లికూతుర్ని చేసేశారే! నీ అనుమతి తీసుకున్నారా, సౌదామినీ ?” అని అడిగాడు.\nసౌదామిని చప్పున అతని కాళ్ళమీద పడి, \"ఇన్నాళ్ళుగా, నన్ను మీరు గుర్తించలేదనుకున్నాను. నా ధూర్తత్వాన్ని క్షమించండి,\" అన్నది.\n\"క్షమించే గదా నిన్ను పెళ్ళాడు తున్నాను! ఇదంతా నేనూ, మీ నాన్న గారూ కలిసి ఆడిన నాటకం. నీ వెంట ఉండే వృద్ధుడు నాకు చాలా సన్నిహితుడైన వాడు; నమ్మినబంటు. నువు నాకు చేసిన అవమానాన్ని నేను మరిచాను. నేను నీకు కలిగించిన కష్టాలను నువు కూడా మరిచిపో,” అన్నాడు చిత్రాశ్వుడు.\nసౌదామిని అప్పటికి పూర్తిగా మారి పోయింది. తన పొగరు అణచటానికి ఇంకా ఎక్కువ కష్టాలు పెట్టినా పడటానికి ఆమె సిద్ధంగానే ఉన్నది. అందుచేత వారిద్దరి మధ్యా ఎలాంటి విభేదాలూ మిగలలేదు. ఇద్దరూ వైభవంగా పెళ్ళి చేసుకుని, సుఖంగా జీవించారు.",
            "book_page_end": 39
        },
        {
            "title": "పండితుడి తెలివితక్కువ",
            "book_page_start": 39,
            "pdf_page_start": 54,
            "pdf_page_end": 54,
            "author": "కోకా వెంకట సత్యప్రసాద్",
            "genre": "హాస్య కథ",
            "moral": "పాండిత్యమే కాదు, లోకజ్ఞానం, సమయస్ఫూర్తి కూడా ముఖ్యం. వదరుబోతుతనం మంచిది కాదు.",
            "keywords": [
                "పండితుడు",
                "దాంభికుడు",
                "గొర్రెల కాపరి",
                "తెలివితక్కువ",
                "పాండిత్యం"
            ],
            "characters": [
                "పండితుడు",
                "గడుసువాడు",
                "గొర్రెల కాపరి"
            ],
            "locations": [
                "గ్రామం"
            ],
            "content": "ఒక గ్రామంలో ఒక దాంభికుడైన పండితు డుండేవాడు. ఆయన తన పాండిత్య ప్రకర్ష గురించి ఊళ్ళోవాళ్ళ దగ్గిర తెగ గప్పాలు కొడుతూండేవాడు.\nచివర కొకనాడు ఒక గడుసువాడు పండితుడితో, 'బాబూ, నీ పాండిత్యం గురించి మన ఊళ్ళో తెలీని వాడెవడు ? కాని అది ఇక్కడ అడివిగాచిన వెన్నెల అయిపోతున్నది. ఊళ్ళూళ్ళు తిరుగు. ఎక్కడెక్కడి పండితులనూ ఓడించు. నీ పాండిత్యం దేశదేశాలా చాటు. మన ఊరికి గొప్ప కీర్తి తీసుకురా!\" అన్నాడు.\nఈ మాట పండితుడికి నచ్చింది. అతను మంచి రోజు చూసి తన గ్రామం నుంచి బయలుదేరాడు. ఇంకొక గ్రామం చేరవస్తుండగా ఊరి బయట గొర్రెలను కాచుకునే వాడొకడు కనబడ్డాడు. \" అబ్బీ, మీ గ్రామంలో పండితు లెవరన్నా ఉంటే చెప్పు. వాళ్ళను నేను ఓడించాలి. నేనొక వల్లమాలిన పండితుణ్ణి,” అన్నాడు అతను.\nగొర్రెలను కాచుకునేవాడికి ఈ పండితు డొక వదరుబోతు లాగా కనబడ్డాడు. పండితుడు చూస్తూండగానే వాడు వంగి, గుప్పెడు ఇసక తీసి, \"బాబయ్యా, నా చేతిలో ఎంత ఇసక ఉందో చెప్పండి,” అన్నాడు.\nపండితుడు ఆగ్రహించి, \" నే నడిగిన దేమిటి? నీ ఎదురుప్రశ్న ఏమిటి? నీ చేతిలో ఎంత ఇసక ఉందో నేను కొలిచానా, తూచానా ? ” అన్నాడు.\n\"గుప్పిట్లో గుప్పెడు ఇసక ఉందని చెప్పలేని వాడివి నువేం పండితుడివయ్యా ? ” అని గొర్రెలు కాచేవాడు హేళన చేశాడు.\nపరాభవం పొందిన పండితుడు తన గ్రామానికి తిరిగి వచ్చి, గప్పాలు కొట్టటం మానుకున్నాడు. — కోకా వెంకట సత్యప్రసాద్",
            "book_page_end": 39
        },
        {
            "title": "సింద్బాదెద్భుతయాత్రలు",
            "book_page_start": 41,
            "pdf_page_start": 55,
            "pdf_page_end": 62,
            "author": "చందమామ బృందం",
            "genre": "సాహస కథ",
            "moral": "సాహసం, ధైర్యం మరియు తెలివితేటలతో ఎంతటి ఆపదలనైనా ఎదుర్కోవచ్చు. ఓటమి ఎరుగని పట్టుదలతో ఉండాలి.",
            "keywords": [
                "సింద్బాద్",
                "మూడవ యాత్ర",
                "రాక్షసుడు",
                "మర్కటాల దీవి",
                "సర్పం",
                "తెప్ప",
                "సరంగు"
            ],
            "characters": [
                "సింద్బాద్",
                "సరంగు",
                "వర్తకులు",
                "రాక్షసుడు",
                "ఆడరాక్షసి"
            ],
            "locations": [
                "బస్రా",
                "మర్కటాల దీవి",
                "సలాహితా ద్వీపం",
                "బాగ్దాద్"
            ],
            "content": "తిరిగే కాలూ, తిట్టే నోరూ ఊరుకోదంటారు. సింద్బాద్ ఐశ్వర్యంలో ఓలలాడుతూ, రాజ భోగాలు అనుభవిస్తున్నాడు. అయినా అతనికి సుఖజీవనం ముఖంమొత్తి, దేశాటన మీదికి మనసు మళ్ళింది. దానితో బాటు వర్తకం చెయ్యాలన్న కాంక్ష కూడా కలిగింది. అతను ఖరీదైన వర్తకపు సరుకులు కొని వాటితో బస్రా చేరుకుని, అక్కడ సిద్ధంగా ఉన్న వర్తకపు ఓడలో ఎక్కాడు. అందులో అతని స్నేహితులైన వర్తకులు చాలామంది ఉన్నారు. అతనికి ఏపాటి చిక్కులు వచ్చినా వారు ఆదుకోగలవారే.\nకొంత కాలం ప్రయాణం చాలా విజయవంతంగా సాగింది. ఓడ రేవు తాకిన చోట నల్లా చురుకుగా వర్తకం సాగింది. సింద్బాద్ అనేక కొత్త స్థలాలూ, ఎన్నో కొత్త వింతలూ చూశాడు. వర్తకు లందరూ చాలా ఉల్లాసంగా ఉన్నారు.\nఓడ ముస్లిము దేశాలు అధిగమించి సముద్రమధ్యాన్ని చేరుకున్నది. ఆ సమ యంలో ఓడసరంగు అకస్మాత్తుగా నుదురు బాదుకుని, చొక్కా చించుకుని, తలపాగా విసిరి కింద కొట్టాడు.\nఅతని ఆందోళన చూసి వర్తకులు, \" ఏమయింది ? \" అని అడిగారు.\n\" అయ్యో, గాలి మనని మోసగించింది. మన దురదృష్టం పండి రాగూడని ప్రాంతా నికి వచ్చాం. ఆకాశం అంచున కనిపించే ఆ దీవి చూడండి. ఆ దీవిని మనం చేర బోతున్నాం. అక్కడికి వెళ్ళి ప్రాణాలతో తిరిగి వచ్చినవాడు ఇంతవరకు లేదు. ఆది మర్కటాల దీవి. మనకు నూకలు చెల్లిపో బట్టే ఈ దీవికి వచ్చి పడుతున్నాం,” అన్నాడు సరంగు.\nఅతను ఈ మాటలింకా ముగించక ముందే దీవి నుంచి వింతమృగాలు సముద్రంలో ఈదుకుంటూ వచ్చి, ఓడను చుట్టు ముట్టాయి. మరి కొన్ని తీరానే ఉండి భయం కరంగా అరుస్తున్నాయి. ఆ అరుపులు వింటేనే ఓడలో వాళ్ళకు గుండెలు అవిసి పోయాయి. ఈదుకుంటూ వచ్చిన మర్కటాలు ఓడ మీదికి ఎక్కి వర్తకపు సరుకుల బేళ్ళను తడివి చూడసాగాయి. మర్కటాల సంఖ్య ఎంత హెచ్చుగా ఉన్నదంటే, వాటి జోలికి పోయే సాహసం చాలక వర్తకు లందరూ వాటిని ఓడలో ఇష్టం వచ్చినట్టు చెయ్యనిచ్చారు.\nఆ మర్కటాలు చాలా వికారంగా ఉన్నాయి. వాటి శరీరాల నిండా బొచ్చు ఉన్నది. వాటి ముఖాలు నల్లగానూ, కళ్ళు ఆకుపచ్చగానూ ఉన్నాయి. అవి మూడు జానల ఎత్తే ఉన్నా, వాటి ముఖభంగిమలూ, ఆరుపులూ చాలా దారుణంగా ఉన్నాయి. అవి తమ భాషలో తిట్టుతూ ఏమేమిటో అన్నాయి. పళ్లు కొరికాయి. అవి ఏమంటు న్నదీ అర్ధంకాక ప్రయాణీకులు నిస్సహా యులుగా నిలబడిపోయారు.\nకొన్ని మర్కటాలు తెరచాప స్తంభాల మీదికి ఎగబాకి, తాళ్ళు కొరికి తెంపి, తెరచాపలను కిందపడేశాయి. కొన్ని మర్క టాలు చుక్కాని పట్టుకుని తిప్పాయి. గాలి వాలున ఓడ తీరానికి చేరింది. తరవాత అవి ఒక్కొక్క ప్రయాణీకుణ్ణి పట్టుకుని తీరాన చేర్చి, అన్నీ కలిసి ఓడలో ఎక్కి, ఓడను నడుపుకుంటూ కనుచూపు మేర దాటి పోయాయి. అందరూ మర్కటాల దీవిలో చిక్కుకుపోయారు.\nవాళ్ళు సముద్రతీరాన ఉండి చేసేది లేదు గనక, దీవి మీదికి బయలుదేరారు. అక్కడ పళ్ళచెట్లూ, వాగులూ ఉన్నాయి. వాళ్లు చెట్ల నుంచి పళ్ళు కోసుకుని తిన్నారు. ఇంతలో వారికి దూరంగా ఒక ఎత్తయిన భవనం కనబడింది. వర్తకు లందరూ దాని కేసి వెళ్ళారు.\nఆ భవనం నలుచదరంగానూ, చాలా ఎత్తుగానూ ఉన్నది. దాని చుట్టూ ఎత్తయిన ప్రహరీగోడ ఉన్నది. అయితే ఆ గోడలో ఉన్న ద్వారం తెరిచే ఉన్నది. ద్వారం వద్ద కాపలావాళ్ళెవరూ లేరు.\nభవనంలోపల విశాలమైన సావడి ఉన్నది. అందులో బ్రహ్మాండమైన వంట పాత్రలూ, మాంసం గుచ్చి కాల్చే ఇనప కాడలూ ఉన్నాయి. నేల మీద ఎముకల గుట్ట లున్నాయి. కొన్ని ఎముకలు ఎండిపోయీ, మరి కొన్ని పచ్చిగానూ ఉన్నాయి. దుర్గంధానికి ముక్కులు పగిలి పోతున్నాయి. అయినా అందరూ తెగదస్సి ఉండడం చేత ఆ సావట్లోనే నడుములు వాల్చి నిద్రపోయారు.\nచీకటి పడే వేళకు ఉరుము లాంటి ధ్వని వినిపించేసరికి అందరూ తుళ్ళిపడి మేలుకున్నారు. వారు చూస్తూండగానే పై కప్పు నుంచి ఒక భయంకరాకారుడు లోపలికి దిగాడు. వాడు నల్లగానూ, తాడి ప్రమాణంలోనూ ఉన్నాడు. వాడి కళ్ళు పండునిప్పుల్లాగా ఎర్రగా ఉన్నాయి. వాడి చెవులు భుజాల మీదికి వేళ్ళాడుతున్నాయి. వాడి చేతిగోళ్ళు పులిగోళ్ళలా ఉన్నాయి. వాణ్ణి చూసి అందరూ భయంతో కొయ్య బారిపోయారు.\nఆ రాక్షసుడు గోడవారనే ఉన్న బల్లమీద కూర్చుని మనుషులందరినీ కలయజూశాడు. తరవాత వాడు లేచివచ్చి సిందాబాద్ను మెడపట్టుకుని, పిల్లిని ఎత్తినట్టు ఎత్తి, అటూ ఇటూ తిప్పి చూశాడు. సిందాబాద్ వాడికి నచ్చినట్టు లేదు. అతను అసలే బక్కపలచనివాడు, ప్రయాణంలో మరింత చిక్కాడు. అందుచేత రాక్షసుడు అతన్ని కింద పారేసి, మిగినవాళ్ళను కూడా ఒక రొకర్నే పరీక్షించాడు.\nచివరకు ఓడసరంగు వంతు వచ్చింది. అతను ఆజానుబాహువూ, మంచి కండపుష్టి కలవాడూనూ. అందుచేత ఆ రాక్షసుడు అతన్ని విరిచి చంపి, ఇనపకాడకు గుచ్చి, నిశ్చింతగా కాల్చుకు తినేసి, ఆ బల్లమీదే పడుకుని, గుర్రుపెట్టి నిద్రపోయాడు.\nఇదంతా కళ్ళారా చూసిన మిగతా వాళ్ళకు పై ప్రాణాలు పైనే ఎగిరిపోయినట్ట యింది. తెల్లవారి రాక్షసుడు బయటికి వెళ్ళి పోయిన దాకా వాళ్ళు కుక్కిన పేలలాగా ఉండిపోయి, ఆ తరవాత తమ దుస్థితి తలుచుకుని బావురుమని ఏడ్చారు.\nవాళ్ళకు ఏం చెయ్యాలో తోచలేదు. అందరూ బయటికి వెళ్ళి, దాక్కునే చోటు కోసం దీవి అంతా గాలించారు. కాని అలాటి చోటేదీ లేదు. కొందరికి రాక్షసుడికి ఆహారం కావటం కన్న సముద్రంలో చావటం మేలని పించింది. కాని మరి కొందరు, \"చావు ఎలాగూ తప్పేటట్టు లేదు గనక, రాక్షసుణ్ణి చంపటానికి ప్రయత్నిద్దాం,” అన్నారు .\nఈ ఆలోచన అందరికీ నచ్చింది. రాక్షసుణ్ణి చంపాక ఆ దీవి నుంచి పారిపోవా లంటే సాధనం ఒకటి అవసరం. అందుచేత వారంతా సముద్రతీరాన కొయ్యలతో పెద్ద తెప్ప ఒకటి తయారు చేసి, చీకటి పడే వేళకు భవనానికి తిరిగి వచ్చారు.\nమామూలు వేళకు రాక్షసుడు ఇల్లు చేరుకున్నాడు. వాడు మరొక మనిషిని చంపి, కాల్చుకుని తిని, బల్ల మీద పడుకుని నిశ్చింతగా నిద్రపోయాడు. ఆ సమ యంలో చావగా మిగిలినవాళ్ళు రెండు ఇనపకాడల చివరలను నిప్పులో ఎర్రగా కాల్చి, ఒక్కొక్క కాడనూ ముగ్గురు, నలు గురు చొప్పున పట్టుకుని తీసుకుపోయి రాక్షసుడి రెండు కళ్ళలోనూ గుచ్చారు. ఆ బాధకు రాక్షసుడు భవనం కూలిపోయేటంతగా అరిచాడు.\nకళ్ళు పోయాయేగాని రాక్షసుడు చావ లేదు. మనుషుల కోసం వాడు అంతటా తడివాడు గాని, ప్రయాణీకులు వాడికి అందకుండా తప్పించుకున్నారు. చివరకు వాడు తడువుకుంటూనే బయటికి వెళ్ళి పోయాడు.\nవెంటనే మిగిలిన వాళ్ళంతా సముద్ర తీరానికి పరిగెత్తి పోయి, కిందటి రోజు తయారు చేసిన తెప్ప మీద ఎక్కి, దాన్ని సముద్రం మీదికి తోసుకుపోయారు.\nకొద్ది సేపటికల్లా వారికి పెద్ద పెడబొబ్బ వినిపించింది. కళ్ళులేని రాక్షసుణ్ణి ఒక ఆడరాక్షసి నడిపించుకుంటూ రావటం వారికి క నిపించింది. ఇద్దరూ కలిసి సముద్రం ఒడ్డుకు వచ్చి తెప్ప మీదికి పెద్ద పెద్ద కొండ రాళ్ళు విసిరారు. వాటిలో కొన్ని గురిగా తగిలాయి. సింద్బాదూ, మరి ఇద్దరూ తప్ప మిగిలిన వారందరూ సముద్రంలో పడిపోయారు. చావగా బతికిన ముగ్గురూ తెప్పను రాళ్ళకు అందకుండా సముద్రం మీదికి తీసుకు పోగలిగారు.\nవారా తెప్ప మీద రెండు పగళ్లూ, రెండు రాత్రులూ గాలికి కొట్టుకుపోయి మరొక దీవి చేరుకున్నారు. అప్పటికి వారు చాలా శోషిల్లి ఉన్నారు. వాళ్ళు ఆ దీవిలో సంచరించి, చెట్లపళ్ళు కోసుకుని తిని, మంచినీరు తాగే సరికి సూర్యాస్తమయమయింది. ముగ్గురూ ఒక ఎత్తయిన చెట్టు ఎక్కి, ఆ రాత్రి దాని మీదనే నిద్రపోయారు.\nసర్పం వెళ్లిపోయినట్టు రూఢి అయినాక సింద్బాద్ చెక్కలను తోసేసి బయటికి వచ్చి, సముద్రతీరాన నిలబడి చూశాడు. దూరంగా ప్రయాణం చేస్తూ ఒక ఓడ కనిపించింది. అతను వెర్రిగా కేకలు పెట్టాడు; చేతులాడించాడు; ఒక చెట్టు కొమ్మకు తన తలపాగా కట్టి, గాలిలో ఆడించాడు. ఎలా గయితేనేం ఓడలో వాళ్ల దృష్టిని అతను ఆకర్షించగలిగాడు. ఓడవాళ్ళు మార్గం తప్పించి, ఓడను రేవుకు తెచ్చి, లంగరు దించి, సిందాబాద్ను ఎక్కించుకున్నారు.\nఅతను ఓడవాళ్లిచ్చిన మంచి దుస్తులు ధరించి, వాళ్ళు పెట్టిన భోజనం కడుపు నిండా తిని, బడలిక తీరేటట్టు సుఖంగా నిద్రపోయాడు. మృత్యుదేవత కళ్ళలోకి చూసిన కారణంగా అంతరించి పోయిన జీవచైతన్యం క్రమంగా తిరిగి కోలుకోసాగింది. గడిచిపోయిన కష్టాలు పీడకల లాగా తోచసాగాయి.\nప్రయాణం సుఖంగానే సాగింది. ఓడ సలాహితా అనే ద్వీపం చేరింది. ఓడలోని వర్తకులు క్రయవిక్రయాలు చెయ్యటానికి ద్వీపం మీదికి వెళ్ళారు. నిర్భాగ్యుడుగా ఓడ మీద నిలిచిపోయిన సిందాబాద్ దగ్గిరికి సరంగు వచ్చి, ''చూడు, నాయనా! నువు నిర్ధనుడివి, దిక్కులేని వాడివి. చాలా కష్టాలు పడి ఉన్నట్టు చెప్పావు. నా దగ్గిర కొంత సరుకు అనామతుగా ఉన్నది. అవి మా ప్రయాణాలలో ఒక దీవి మీద దిగబడి పోయిన వర్తకుడిది. ఆ సరుకును తీసుకు పోయి అమ్మి డబ్బు తీసుకురా. ఆ డబ్బులో లాభం వంతు నువు ఉంచుకుని, మిగతాది నా కిచ్చెయ్యి. నేను దాన్ని ఆ వర్తకుడి బంధువులకు చేర్చుతాను,” అన్నాడు.\nసిందాబాద్ ఇందుకు సంతోషంగా ఒప్పుకున్నాడు.\nసరంగు ఒక గుమాస్తాను పిలిచి, \" నావి కుడు సింద్బాద్ బేళ్ళన్నీ చిట్టాలో రాసి ఈ మనిషి పరం చెయ్యి. ఇతని పేరేమిటో అడిగి రాసుకో,” అన్నాడు.\nసింద్బాద్ ఉద్రేకంతో, \" నేనే నావికుడు సిందాబాద్ను ! \" అని గట్టిగా అరిచాడు.\nఅతను ఈసారి సరంగు కేసి పరీక్షగా చూసి, తన రెండవ యాత్రలో ఎక్కిన ఓడ సరంగు ఈ మనిషేనని గుర్తించాడు. ఇతనే తనని ఒక దీవిలో వదిలేసి ఓడను నడుపుకు వెళ్ళిపోయాడు.\nసింద్బాద్ సరంగుతో తన రెండవ యాత్రలో గండభేరుండపక్షి సహాయంతో రత్నాల లోయలోకి వెళ్ళి, తిరిగి ప్రాణా లతో బయటపడిన అద్భుత సంఘటనలు చెబుతూండగా, సరుకు అమ్మి ఓడకు తిరిగి వచ్చిన ఒక వర్తకుడు సింద్బాద్ కేసి పరీక్షగా చూసి, “అరే, అల్లా! నా మాట ఎవరూ నమ్మ లేదు. గండభేరుండపక్షి రత్నాల లోయలో నుంచి మనిషిని పైకి తీసుకు రావటం కళ్ళారా చూశానంటే, అన్నీ అబద్ధా లన్నారు. అడుగో ఆ మనిషి నాకు వెలలేని రత్నా లిచ్చిన పుణ్యాత్ముడు!\" అంటూ సింద్బాద్ను ఆలిం గనం చేసుకున్నాడు.\nసరంగు అనుమానాలన్నీ తీరిపోయాయి. అతను సింద్బాద్ చేతులు రెండూ పట్టుకుని, ప్రాణాలతో బయట పడినందుకు అతన్ని ఎంతగానో అభినందించాడు. తర వాత సింద్బాద్ తన సరుకులను విక్రయించి చాలా లాభం చేసుకున్నాడు.\nఓడ సలాహితా నుంచి సింధుదేశం వెళ్ళింది. అక్కడి సముద్రంలో ఆవుముట్టే, గాడిదముట్టే గల చేపలూ, ఎగిరే చేపలూ సిందాబాద్ చూశాడు. ప్రయాణం చాలా కాలం సాగినాక ఓడ బస్రా చేరింది. సింద్బాద్ బస్రా నుంచి బాగ్దాద్ చేరుకుని, తన వారినందరినీ కలుసుకుని, పేదసాదలకు దానధర్మాలు చేసి, తిరిగి సుఖజీవనం గడపసాగాడు.",
            "book_page_end": 48
        },
        {
            "title": "గాంధీ కథ",
            "book_page_start": 57,
            "pdf_page_start": 63,
            "pdf_page_end": 66,
            "author": "చందమామ బృందం",
            "genre": "చరిత్ర/జీవిత చరిత్ర",
            "moral": "అహింస, సత్యాగ్రహం ద్వారానే స్వాతంత్ర్యం సాధించవచ్చు.",
            "keywords": [
                "గాంధీ",
                "సత్యాగ్రహం",
                "దక్షిణాఫ్రికా",
                "రౌలట్ చట్టం",
                "సహాయ నిరాకరణ",
                "జలియన్ వాలాబాగ్"
            ],
            "characters": [
                "గాంధీ",
                "గోఖలే",
                "టాగూరు",
                "జనరల్ స్మట్స్",
                "బ్రిగేడియర్ డయ్యర్"
            ],
            "locations": [
                "దక్షిణాఫ్రికా",
                "బొంబాయి",
                "సబర్మతీ ఆశ్రమం",
                "అమృత్‌సర్"
            ],
            "content": "1913 సెప్టెంబరులో దక్షిణాఫ్రికాలో గాంధీ సాగించిన సత్యాగ్రహోద్యమం ఆరి తేరిన రాజకీయవాదులకు హాస్యాస్పదంగా ఉంటుంది. సత్యాగ్రహుల సంఖ్య 16 కు తక్కువా 66 కు ఎక్కు వా కాకుండా ఉన్నది. ఆయన మొట్ట మొదటగా సత్యాగ్రహులను నేటాలు నుంచి పర్మిట్లు లేకుండా ట్రాన్స్ వాల్ లోకి పంపాడు. వారిని అధికారులు అరెస్టు చేసి ఖైదులో ఉంచారు. తరవాత 11 మంది స్త్రీలు ట్రాన్సా వాల్ సరిహద్దు దాటి నేటాలు రాష్ట్రం ప్రవేశించి, బొగ్గుగనులకు ప్రసిద్ధి చెందిన న్యూకేసిల్కు బయలుదేరారు. వారు గనులలో పనులు చేసే భారతీయుల చేత సమ్మె కూడా చేయించారు. సమ్మెదార్లు అఘాయిత్యాలు చేస్తారేమోనని గాంధీ న్యూకేసిల్కు వెళ్ళాడు. గనియజమానులు తీవ్రచర్యలు తీసుకుంటారని పనివాళ్ళు బెదరలేదు. తమకు \" గాంధీభాయి ” లో పూర్తి విశ్వాసం ఉందన్నారు.\nఅయితే గనియజమానులు పనివారి ఇళ్ళకు నీరూ, కరెంటూ రాకుండా బిగించ టంతో గాంధీ వారందరినీ ట్రాన్స్ ్వల్కు బయలుదేరదీశాడు. \"యా త్రి కు లు ” 2,037 మగవాళ్ళూ, 127 స్త్రీలూ, 57 పిల్లలూనూ. వారందరూ జొహాన్స్ బర్గ్ చేరే లోపల గాంధీని మూడుసార్లు అరెస్టు చేసి, చివరసారి ఖైదు చేశారు. తరవాత సమ్మె దార్లను కూడా అరెస్టు చేసి, నేటాల్కు రైలులో తీసుకుపోయి, అక్కడ అందరినీ ఖైదు చేశారు.\nదక్షిణాఫ్రికా ప్రభుత్వం అతి క్రూరమైన చర్యలతో భారతీయులను అణగదొక్కాలని చూసింది. భారతదేశంలో సంచలనం బయలుదేరింది. ఇండియాలోని బ్రిటిషు వైస్రాయి కూడా ఆక్షేపణ తెలిపాడు.\nచివరకు దక్షిణాఫ్రికా ప్రభుత్వం తన భారతీయ వ్యతిరేక విధానాన్ని కొంత సడలించక తప్పలేదు. 3 పౌనుల పన్ను పోయింది. భారతీయుల వివాహాలు గుర్తించబడ్డాయి. సత్యాగ్రహోద్యమం నిలిచిపోయింది. జైలులో ఉండగా తాను తయారు చేసిన చెప్పుల జతను గాంధీ జనరల్ స్మట్స్కు బహూకరించాడు ! 1914 లో గాంధీ దక్షిణాఫ్రికా నుంచి వచ్చేసినాక అక్కడి భారతీయులకు నాయకత్వం వహించే నాధుడు లేకపోయాడు.\n1915 జనవరి 9 న గాంధీ బొంబాయి రేవులో ఓడ దిగినప్పు డాయనకు మహా వీరుడికి లాగా స్వాగతం లభించింది. మూడు రోజుల అనంతరం బ్రహ్మాండమైన సన్మాన సభ కూడా జరిగింది. ప్రభుత్వం ఆయనకు కేసరీహింద్ పతకాన్ని బహూకరించి గౌరవించింది.\nభారతదేశానికి వస్తూనే గాంధీ రాజకీయ రంగంలోకి దిగలేదు. ఆయన పోర్బందర్, రాజకోటలకు వెళ్ళి తరవాత రవీంద్రనాధ టాగూరుగారి శాంతినికేతనానికి వెళ్ళాడు. ఆయన అక్కడ ఒకవారం ఉన్నాడు. అంతలోనే గోఖలే మరణించినట్టు తంతి వచ్చింది. గోఖలే గాంధీని ఒక సంవత్సరం పాటు రాజకీయ రంగానికి దూరంగా ఉండమని కోరి ఉన్నాడు.\nగాంధీ తన వెంట దక్షిణాఫ్రికా నుంచి వచ్చేసిన బంధుమిత్రుల కోసం సబర్మతీ ఆశ్రమాన్ని ఏర్పాటు చేశాడు. ఇది అహ మ్మదాబాదుకు సమీపంలో ఉన్న 150 ఎకరాల ప్రదేశం. ఈ ఆశ్రమంలో ఆదిలోనే సంఘర్షణ బయలుదేరింది. ఆశ్రమంలో ఆస్పృశ్యులను గాంధీ ఉండనిచ్చాడు. ఇది తీవ్రమైన ఆక్షేపణలకు కారణమయింది. ఈ ఆశ్రమం గాంధీజీ సిద్ధాంతాలకు ప్రయోగశాలగానూ, సత్యాగ్రహులకు శిక్షణా శిబిరం గానూ పని చేసింది.\n1919 లో రౌలట్ చట్టం అమలులోకి వచ్చేదాకా గాంధీ జా తీయ రాజకీయ రంగంలో ప్రముఖపాత్ర వహించలేదు. అంతదాకా ఆయన చంపారన్లోనూ, గుజరాతులోనూ వ్యవసాయ కార్మికుల పోరాటాలలోనూ, అహమ్మదాబాదులో పారిశ్రామిక కార్మికుల పోరాటాలలోనూ మాత్రమే జోక్యం కలిగించుకున్నాడు. కాంగ్రెసు జాతీయోద్యమం అప్పటికే చాలాకాలంగా ఉన్నది గాని దానికి నాయకులు తిలక్, గోఖలే, లజ్పతాయ్ మొదలైనవారు. రౌలట్ చట్టం ప్రజా వ్యతిరేకమైనది. చేయని నేరాలకు, చేస్తార నే అనుమానం మీద ప్రభుత్వం ఎవరినైనా ఖైదు చేయవచ్చును. ఈ చట్టాన్ని చిన్న పెద్ద నాయకులందరూ వ్యతిరేకించినా ప్రభుత్వం వినిపించుకోలేదు. గాంధీ సత్యాగ్రహెూద్యమం నడపటానికి మంచి అవ కాశం కనిపించింది.\nవెంటనే గాంధీ సత్యాగ్రహ సభ అనేది ఒకటి వ్యవస్థాపించి, దేశపర్యటన చేస్తూ ఉపన్యాసాలిచ్చాడు. ఏప్రిల్ 6 న హర్తాల్ జరగాలని నిర్ణయించాడు. అయితే బొంబాయి, అహమ్మదాబాదు లాటి కొన్ని చోట్ల ప్రజలు హింసాచర్యలు చెయ్యటం వల్ల ఆయన సత్యాగ్రహం రద్దు చేసి, మూడు రోజుల ఉపవాసంతో తనను తాను క్షాళనం చేసుకున్నాడు. క్షాళనం దేనికంటే ప్రజలలో ఇంకా హింసాతత్వం ఉన్నదని తాను గుర్తించనందుకు!\nపంజాబులోని అమృతసరంలో ఏప్రిల్ 10 న ప్రజలు పేట్రేగిపోయి తెల్లవాళ్ళపైన చెయ్యి చేసుకున్నారు, భవనాలు తగల బెట్టారు, టెలిగ్రాఫ్ తీగలు తెంపారు. బ్రిగేడియర్ డయ్యర్ అనేవాడు సేనను నగరంలోకి తెచ్చాకనే శాంతి నెలకొన్నది. ఈ డయ్యరే మరి రెండు రోజుల అనంతరం వైశాఖ పూర్ణిమనాడు జలియన్ వాలాబాగ్ లో చేరిన జనం మీద కాల్పులు జరిపి భీభత్స హింసాకాండ కొనసాగించాడు. 400 మంది నిరాయుధులు చచ్చారు, 1200 మంది గాయపడ్డారు.\nఅటు తరవాత భారతీ ములకూ, బ్రిటిషు వారికీ ఏర్పడిన రాజకీయ వైరం తిన్నగా స్వాతంత్ర్యానికి దారి తీసింది. అంతదాకా బ్రిటిషువారిలో విశ్వాసం ఉంచిన గాంధీకి కూడా వారి \"సంస్కారం” లో విశ్వాసం పోయింది.\nగాంధీ ప్రారంభించ దలచిన సత్యాగ్రహంలో ముఖ్యాంశం విదేశీ కోర్టులనూ, స్కూళ్ళనూ, శాసనసభలనూ, వస్త్రాలనూ బహిష్కరించటం. ఇదే బ్రిటిషువారికి సహాయ నిరాకరణం. ఈ సహాయ నిరాకరణాన్ని తగినట్టుగా ప్రజలు అమలు జరిపితే ఒక్క ఏడాదిలో స్వరాజ్యం వస్తుందని గాంధీ, 1920 లో జరిగిన కలకత్తా కాంగ్రెసు సమావేశంలో అన్నాడు. కాంగ్రెసులో అధిక సంఖ్యాకులు గాంధీ ఉద్యమాన్ని ఆమోదించారు.\nదేశ ప్రజలు గాంధీ చేసిన ప్రచారం తోనూ ఆయన ఆదర్శాలతోనూ తృప్తి పడ్డారు. గాంధీ మహాత్ముడన్న బిరు దు సంపాదించటానికి అదే మొదలు. ఆటు తరవాత ఈ దేశంలోనూ, ప్రపంచమంతటా కూడా \"మహాత్మా\" అంటే గాంధీయే.\n1921 లో భారతదేశం మేలుకున్నదని చెప్పాలి. గాంధీ ఉద్యమం వెనక హిందువులేగాక ముస్లిములు కూడా ఉన్నారు. 1921 ఆఖరులోనూ, 1922 ఆరంభంలోనూ 30,000 మంది జైళ్ళకు వెళ్లారు; జైళ్ళకు శ్రీకృష్ణజన్మస్థానం అనే ముద్దు పేరు వచ్చింది.\nసభలూ, ఊరేగింపులూ పూర్తిగా నిషేధించ బడ్డాయి. ఖిలాఫత్, కాంగ్రెసు కార్యాలయాల సోదా జరిగింది.",
            "book_page_end": 60
        },
        {
            "title": "ప్రపంచపు వింతలు",
            "book_page_start": 61,
            "pdf_page_start": 67,
            "pdf_page_end": 67,
            "author": "చందమామ బృందం",
            "genre": "విశేషాలు/ప్రకృతి",
            "moral": "None",
            "keywords": [
                "వెయ్యిదీవులు",
                "అంటారియో సరస్సు",
                "సేంట్ లారెక్ నది",
                "అమెరికా",
                "కెనడా"
            ],
            "characters": [
                "ఫ్రెంచి అన్వేషకుడు",
                "ఎర్ర ఇండియనులు"
            ],
            "locations": [
                "అంటారియో సరస్సు",
                "సేంట్ లారెక్ నది",
                "వెయ్యి దీవులు"
            ],
            "content": "అమెరికా కెనడాదేశాల సరిహద్దున గల అంటారియో సరస్సు నుంచి సేంట్ లారెక్నది వెలువడే చోట అనేకమైన దీవులున్నాయి. చాలాకాలం క్రితం ఒక ఫ్రెంచి అన్వేషకుడు వీటిని చూసి, \" వెయ్యి దీవులు!\" అని ఆశ్చర్యపోయాడట. నిజానికి ఈ దీవుల సంఖ్య దాదాపు 1700 దాకా ఉన్నది.\nఇది ఒకప్పుడు ఎర్రఇండియనుల కిందవున్న భాగం. ఇక్కడ ఫ్రెంచివారూ, ఇంగ్లీషువారూ, ఇండియనులూ యుద్ధాలు జరుపుతూ “ దాగుడుమూతలు” ఆడారు. ఇండియనులు ఈ ప్రదేశాన్ని “మనిటొన్నా ” అనేవారు. “మహాశక్తి ఉద్యానం \" అని ఆ మాటకు అర్థం.\n19 వ శతాబ్ది ముగియక పూర్వమే అమెరికనులు అనేక దీవులు కొనుక్కుని, వేసవి భవనాలు కట్టుకున్నారు. అందువల్ల దీనికి విశ్రాంతి కేంద్రంగా గొప్ప ఖ్యాతి వచ్చింది. ఇది చాలా అందమైన స్థలం కావటాన వినోదం కోసం అసంఖ్యాకంగా జనం వస్తారు; పడవషికార్లు చేస్తారు.\nఈ ద్వీప సముదాయం నిడివి 40 మైళ్ళు. 1938 లో వీటి మీదుగా వంతెన కట్టారు.",
            "book_page_end": 61
        }
    ],
    "statistics": {
        "total_stories": 12,
        "author_counts": {
            "ఎస్. భాస్కరరావు": 1,
            "చందమామ బృందం": 6,
            "టి. మహేశ్వర్": 1,
            "వై. వీరేంద్రనాథ్ (బికాం. సి. ఎ.)": 1,
            "ఆర్. దయానందరావు": 1,
            "జి. శాంతాదేవి": 1,
            "కోకా వెంకట సత్యప్రసాద్": 1
        },
        "genre_counts": {
            "జానపద కథ": 2,
            "నీతి శ్లోకాలు": 1,
            "ధారావాహిక/సాహస కథ": 1,
            "బేతాళ కథ": 1,
            "హాస్యం": 1,
            "హాస్య కథ": 2,
            "నీతి కథ": 1,
            "సాహస కథ": 1,
            "చరిత్ర/జీవిత చరిత్ర": 1,
            "విశేషాలు/ప్రకృతి": 1
        }
    }
}
{
    "book_id": "చందమామ_1989_08",
    "stories": [
        {
            "title": "మహావివేకి!",
            "book_page_start": 10,
            "pdf_page_start": 10,
            "pdf_page_end": 10,
            "author": "దేవప్రియ",
            "genre": "హాస్యం",
            "moral": "తెలివైన వాడిగా కనిపించడానికి చేసే అతి తెలివితక్కువ పనులు నవ్వు తెప్పిస్తాయి.",
            "keywords": [
                "హాస్యం",
                "తెలివి",
                "గుర్రం",
                "యువకుడు",
                "వేగం"
            ],
            "characters": [
                "యువకుడు",
                "సత్రం యజమాని"
            ],
            "locations": [
                "గ్రామం",
                "సత్రం"
            ],
            "content": "ఒకానొక గ్రామం వీధిగుండా, యువకుడొకడు గుర్రం ఎక్కి స్వారి చేసేబదులు, దాని కళ్ళెం తాడు పట్టుకుని పరిగెత్తుతూండడం కొందరు వింతగా చూశారు. వాడు అలా పరిగెత్తి, గ్రామం చివరనున్న సత్రం అరుగుమీద కూర్చుని ఆయాన పడసాగాడు.\n\nసత్రం యజమాని వాణ్ణి, “నీకు గుర్రంతోపాటు పరిగెత్తవలసిన అవసరం ఎందుక్కలి గింది?” అని అడిగాడు.\n\n\"నేను చేరవలసిన ఊరు తొందరగా చేరేందుకు,” అన్నాడు యువకుడు.\n\n\"అలా అయితే, గుర్రంపైనే స్వారీ చేయొచ్చుగదా?” అంటూ ఆశ్చర్యపోయాడు సత్రం యజమాని.\n\nయువకుడు ఏదో రహస్యం చాస్తున్నట్టు చిరునవ్వు నవ్వాడే తప్ప, జవాబివ్వలేదు. సత్రం యజమాని మరింతగా ఆశ్చర్యపోతూ, వాణ్ణి మరొకసారి ప్రశ్నించాడు.\n\nఅందుకు యువకుడు, “మొదట నేను వెళ్ళవలసిన ఊరు కాలినడకనే వెళదామను కున్నాను. కాని, మా యజమాని గుర్రం మీద వెళ్ళమని చెప్పి — రెండు కాళ్ళకంటే, నాలు క్కాళ్ళకు వేగం ఎక్కువ, అన్నాడు. ఆయన మాట నాకు మరింత వివేకాన్ని కలిగించింది. రెండు కాళ్ళ కన్న, నాలుగు కాళ్ళకు వేగం ఎక్కువైతే, నాలుగు కాళ్ళ కన్న, ఆరు కాళ్ళకు మరింత వేగం ఎక్కువగదా? అందుకని గుర్రం నాలుగు కాళ్ళతోపాటు, నా రెండు కాళ్ళను కూడా ఉపయోగిస్తున్నాను,” అన్నాడు.\n—దేవప్రియ",
            "book_page_end": 10
        },
        {
            "title": "సూది-గొడ్డలి",
            "book_page_start": 11,
            "pdf_page_start": 11,
            "pdf_page_end": 14,
            "author": "లక్ష్మిగాయత్రి",
            "genre": "నీతి కథ",
            "moral": "అధికారం లేదా గొప్పదనం వినాశనాన్ని (గొడ్డలి) కాక, ఐకమత్యాన్ని, పునరుద్ధరణను (సూది) సాధించగల గుణవంతులకే దక్కాలి.",
            "keywords": [
                "ప్రజాప్రతినిధి",
                "ఎన్నిక",
                "గొడ్డలి",
                "సూది",
                "ఐకమత్యం",
                "అహంకారం"
            ],
            "characters": [
                "శాంతివర్ధనుడు (రాజు)",
                "కుమారభట్టు (మంత్రి)",
                "సుకుమారుడు",
                "గుణశీలుడు",
                "మాతంగ గురువు"
            ],
            "locations": [
                "కోసల దేశం"
            ],
            "content": "పూర్వం కోసలదేశాన్ని శాంతివర్ధనుడనే రాజు పరిపాలిస్తూండేవాడు. ఆయన ఎంతో ప్రజారంజకంగా రాజ్యపాలన చేస్తున్నప్ప టికీ, కోసల చాలా పెద్దదేశం కావడంతో, ప్రజలు ఏదో ఒక ప్రాంతాన అశాంతికీ, అసౌక ర్యానికి గురవుతూండేవాళ్ళు. రోజూ తనను చూడవచ్చే పౌరులందరితో మాట్లాడి, వాళ్ళ సమస్యలకు పరిష్కార మార్గం చెప్పి పంపడం ఆయనకు సాధ్య పడేదికాదు. అందుచేత, ఆయనను చూడవచ్చినవారిలో కొందరు అసంతృప్తి చెందేవారు.\n\nఇలాంటివి జరక్కుండా చేయడానికి, శాంతివర్ధనుడికి ఒక ఆలోచన తట్టింది. అదేమంటే — సమర్థుడూ, మంచి తెలివి తేటలు గలవాడూ గుణవంతుడూ అయిన ఒక వ్యక్తిని ఎన్నుకుని, అతణ్ణి తనకూ ప్రజలకూ మధ్య వారధిగా నియమించడం. ప్రజల సమస్యలన్నీ ఓపిగ్గా విని, వాటిని పరిష్కరించే మార్గాలు, ఆయా శాఖాధి పతులకు తెలియజేయడం. వాటి అమలు సరిగ్గా జరుగుతున్నదో లేదో గమనిస్తూం డడం అతడు చేయవలసిన పని. అతడు అతి ముఖ్యమైన విషయాలను మాత్రమే, తనకు నివేదించాలి.\n\nఈ పదవికి, ప్రజాప్రతినిధి అన్న పేరు పెట్టి, తన ఆలోచనలన్నీ మంత్రి కుమార భట్టుకు చెప్పాడు. శాంతివర్ధనుడు.\n\nకుమారభట్టుకు ఈ ప్రజాప్రతినిధి నియామకం ఆలోచన బాగా నచ్చింది. అందుచేత ఆయన, రాజుతో, \"మీ ఆలోచన చాలా బాగుంది. మన దేశ పాలన సర్వజన సంతోషకరంగా వుండాలంటే, ఇటువంటి పదవి ఎంతయినా అవసరం. ప్రజాప్రతినిధికి మీరు సూచించిన గుణాలతో పాటు సహనమూ, ప్రజలకూ ప్రభుత్వానికీ మధ్య ఐకమత్యం సాధించ గల నేర్పూ కూడా వుండాలి. సత్వరమే అటువంటి వ్యక్తికోసం అన్వేషిద్దాం.\" అన్నాడు.\n\nవెంటనే ప్రజాప్రతినిధి పదవికోసం, అభ్యర్థులనుకోరుతూ, రాజ్యం నలు మూలలా దండోరాలు మోగాయి. చాలా మంది అభ్యర్థులు వచ్చారు. పరీక్షలు జరిగాయి.\n\nఈ పరీక్షల్లో చివరకు సుకుమారుడు గుణశీలుడు అనే ఇద్దరు యువకులు శాంతివర్ధనుడికీ, కుమారభట్టుకూ కూడా నచ్చారు. అయితే, ఆ ఇద్దరిలో ఎవరిని ఎన్నుకోవాలన్న సమస్య వచ్చినప్పుడు మాత్రం, శాంతివర్ధనుడు, సుకుమారుణ్ణి, కుమారభట్టు గుణశీలుణ్ణి ఎన్నికచేశారు.\n\n\"సరే, మహామంత్రీ, నా ఎన్నికే తుది నిర్ణయం అని, నేననను. పరి పాల నా విషయాల్లోనూ, ఉద్యోగులను ఎన్నిక చేయడంలోనూ, మీరు అమిత ప్రజ్ఞాశాలు రన్న సంగతి. నాకు తెలుసు. అయితే, తొలిసారి గా మనిద్దరి మధ్యా భేదాభి ప్రాయం కలిగింది కనక, మనం ఎన్నిక చేసిన యిద్దర్నీ మాతంగ గురువుల దగ్గిరకు పంపించి, వారి తీర్పునే తుది ఎన్నికగా నిర్ణయిద్దాం,\" అన్నాడు శాంతి వర్ధనుడు.\n\nఇందుకు కుమారభట్టు అంగీకరిం చాడు. వెంటనే సుకుమార, గుణశీలు రిద్దరూ. మాతంగ గురువులవద్దకు పంప బడ్డారు.\n\nమర్నాటి ఉదయం, గురువుదగ్గిర నుంచి తిరిగివచ్చిన అభ్యర్ధులిద్ద రూ తిన్నగా రాజూ, మంత్రి వున్న భవనానికి వెళ్ళారు.\n\n\"గురువుగారు. మాకేం సందేశం పంపారు?'' అని కుమారభట్టు వాళ్ళిద్దర్నీ అడిగాడు.\n\nఅభ్యర్థులిద్దరూ అందుకు సమా ధానంగా, తమవద్ద వున్న వస్తువులను, వారి ముందుంచారు.\n\n\"మాతంగ గురువులు, మాకేమీ చెప్ప లేదు. ఈ వస్తువులను తీసుకుపోయి, మీ కివ్వమన్నారు.\" అని చెప్పారు సుకుమార, గుణశీలురు.\n\nసుకుమారుడు తెచ్చినది. ఒక పదు నైన గొడ్డలి. గుణశీలుడు తెచ్చిన వస్తువు, ఒక చిన్న సూది.\n\nవాటిని చూస్తూనే మంత్రి కుమార భట్టు చిరునవ్వు నవ్వాడు. రాజు శాంతి వర్ధనుడు మాత్రం, ఆ వస్తువులలోని గూఢార్థం బోధపడనివాడిలా మంత్రికేసి చూశాడు.\n\nకుమారభట్టు, ఆయనతో, “మహారాజా, గురువులు చెప్పదలచిందేమిటో. నేను గ్రహించాను. అయితే, అదేమిటో ఈ అభ్యర్థులచేతనే చెప్పించటం, వారి సునిశిత మేధస్సుకు మరొక పరీక్ష అవు తుంది. అందుచేత, ఎవరివస్తువుతాలూకూ అంతర్యాలు, వారే చెబుతారు,'' అన్నాడు చిన్నగా నవ్వుతూ.\n\nశాంతివర్ధనుడు అంగీకారంగా తల వూపి, సుకుమారుడివైపు చూసి, చెప్ప మన్నట్టుగా సంజ్ఞ చేశాడు.\n\nసుకుమారుడు వెంటనే ఆనందమూ, కొద్దిపాటి గర్వమూ మేళవించిన గంభీర స్వరంతో, \"ప్రభూ, మాతంగగురువు. యీ గొడ్డలి ద్వారా, నా సమర్థతను తెలియ జెప్ప చూశారని. నా అభి ప్రాయం. ఈ గొడ్డలి ఎంత పదునుగా తళతళ లాడుతున్నదో. నా మేధస్సు కూడా అంత పదునుగాజగజ్జేగీయమానంగా వుంటుంది! ఎంత కఠినమైన చెట్టుబోదె నైనా క్షణాలలో యీ గొడ్డలి ఎంత తేలికగా ఛేదించగలదో, అలాగే నా మేధస్సు కూడా ఎంతటి జటిల సమస్యనైనా యిట్టే పరిష్కరించి వేయ గలదు. గురువులు దీన్ని నాకివ్వడం అనేది, నా ప్రతిభకే గీటురాయిగా భావిస్తున్నాను. అందుచేత, ప్రజా ప్రతినిధి పదవికి మాతంగ గురువు గారు, నన్నే ఎన్నిక చేశారని, నా నమ్మకం! \" అన్నాడు.\n\nసుకుమారుడి వివరణ నచ్చినట్టు, రాజు ముఖంలో ఎంతో తృప్తి, ప్రసన్నతా కనిపించాయి.\n\nతర్వాత గుణశీలుడు ఎంతో వినయంగా, \"ప్రభూ, సాటి అభ్యర్థిని కించపరుస్తున్నా నని అనుకోకండి. సుకుమారుడు గొడ్డలి గురించి చెప్పినదంతా నిజమేగాని, అతడు ఒక్క విషయం మాత్రం మరిచిపోయాడు. గొడ్డలి ఎండుకట్టెనైనా, చందనవృక్షాన్న యినా, ఒకటిగా వున్నదాన్ని ముక్కలుగా చెయ్యడానికే ఉపయోగిస్తుంది. సూది మాత్రం ఆకారంలో ఎంత చిన్నదయినా చిరిగి రెండుగా చీలిపోయిన వస్త్రాన్ని కుట్టి, మళ్ళీ ఒకటిగా చేస్తుంది. గొడ్డలి వినాశనానికి చిహ్నం. సూది ఐకమత్యానికి ప్రతినిధి !'' అని పూరుకున్నాడు.\n\nగుణశీలుడి మాటలు వినగానే, రాజు శాంతివర్ధనుడు కొంచెం తికమకపడి, మంత్రికుమారభట్టుకేసి చూశాడు.\n\nఅప్పుడు కుమార భట్టు, ఆయనతో \"ప్రభూ. గుణశీలుడి వర్ణన పూర్తిగా సత్యం. సుకుమారుడు తెలివైనవాడేగాని, అతడిలో సహనమూ, ఐకమత్యతాభావమూ తక్కువ. మనం ప్రజాప్రతినిధిగా నియ మించబోయే వ్యక్తికి, ముఖ్యంగా వుండ వలసిన గుణాలు, అవేనని భావించిన మాతంగగురువు గుణశీ లుణ్ణి ఎన్నిక చేశారు. ఆయన ఎన్నిక ఎంత సమంజ సమో, వీళ్ళిద్దరి వివరణలద్వారా, మీరు గ్రహించే వుంటారు. ఆకారంలో పెద్దది, పదునైనది అయిన వస్తువును తనకిచ్చే సరికి, పదవి తనదేనని సుకుమారుడు గర్వపడ్డాడు. సరిఅయిన అవగాహనతో పదవి తనదేనని విశ్వసించినా, వినయంగా వస్తువుతాలూకూ అంతర్యం మాత్రమే చెప్పి వూరుకున్నాడు. గుణశీలుడు. ప్రజా ప్రతినిధి పదవికి, అతడే అన్ని అర్హతలూ గల వ్యక్తి!'' అన్నాడు.\n\nమంత్రి చెప్పినదానితో సంతృప్తి చెందిన శాంతివర్ధనుడు, గుణశీలుణ్ణి అప్పటికప్పుడే ప్రజాప్రతినిధిగా నియమిం చాడు.",
            "book_page_end": 14
        },
        {
            "title": "తండ్రీకొడుకులు",
            "book_page_start": 15,
            "pdf_page_start": 15,
            "pdf_page_end": 21,
            "author": "చందమామ బృందం",
            "genre": "ఫాంటసీ, కుటుంబ కథ",
            "moral": "ఇతరుల కష్టసుఖాలను పట్టించుకోకుండా స్వార్థంగా ఉండేవారికి సరైన బుద్ధి చెప్పబడుతుంది. వరం పొందిన తర్వాత కూడా స్వభావం మారకపోతే ఫలితం శూన్యం.",
            "keywords": [
                "శరీరం మార్పిడి",
                "తండ్రి",
                "కొడుకు",
                "శాపం",
                "లక్ష్మి",
                "సత్యనారాయణస్వామి"
            ],
            "characters": [
                "సూరయ్య (తండ్రి)",
                "సత్యం (కొడుకు)",
                "వంటలక్క",
                "పరంధామయ్య (న్యాయవాది)",
                "టిక్కెట్టు కలెక్టర్",
                "లక్ష్మి అమ్మవారు",
                "సత్యనారాయణస్వామి"
            ],
            "locations": [
                "బీడి (గ్రామం)",
                "సూరయ్య ఇల్లు",
                "రైలు స్టేషన్"
            ],
            "content": "బీడి నుంచి ఇంటికి చేరిన సూరయ్యకు కడుపులో మాడిపోతున్నది. ఆయనకోసం వంటలక్క కూడా వాకిట్లో కనిపెట్టుకుని ఉన్నది.\n\n“రా, నాయనా ! ఎప్పుడో పొద్దున తిన్న అన్నం!\" అంటూ వంటలక్క సూరయ్యను కూచోబెట్టి వడ్డించింది. ఆయన అన్నం తింటుండగా, “పంతులు బాగాకొట్టాడా?\" అని అడిగింది. సూరయ్య మొహం ఎర్ర బడింది సిగ్గుతో.\n\n\" నాకోసం ఎవరైనా వచ్చారా ? \" అన్నాడు సూరయ్య మాట మార్చటానికి.\n\n“నీకోసం ఎవరువస్తారు, నాయనా?\" అన్నది వంటలక్క.\n\nసత్యం విషయం వంటలక్క నడగా ల నుకున్నాడు గాని, ఎట్లా అడగాలో తెలియలేదు. అదృష్టవశాత్తూ వంటలక్కే చెప్పింది.\n\n\"మీ నాన్నగారి కోసం చాలామంది వచ్చారు. కాని ఆయనకు ఒంట్లో బాగున్నట్టు లేదు. ఒకరిద్దర్ని చూసి మరె వర్నీచూడననిపోయి గదిలో ముసుగుతన్ని పడుకున్నారు.' అనిచెప్పింది వంటలక్క.\n\n\"ఎవరెవరు వచ్చారు ? \" అని అడి గాడు సూరయ్య.\n\nవంటలక్క ఇద్దరు ముగ్గురి పేర్లు చెప్పింది. సూరయ్య ఆదుర్దా జాస్తి అయింది. గబగబా తిండి పూర్తిచేసి తన గదికి వెళ్ళి తలుపు తట్టాడు. ఎన్నిసార్లు తలుపు తట్టినా జవాబు లేదు.\n\n\"సత్యం, సత్యం,\" అని పిలిచాడు.\n\n\"నువ్వా?'' అన్నాడు సత్యం.\n\n\"తలుపు తియ్యి. మాట్లాడాలి,\" అన్నాడు సూరయ్య.\n\n“నేనిప్పుడు నిద్రపోతున్నాను. రాత్రికి మాట్లాడదాం.\" అన్నాడు సత్యం.\n\nసూరయ్య తలుపు తియ్యమని పెద్దగా అరిచాడు. కాని నౌకరువచ్చి సూరయ్యను రెక్కపట్టుకుని కిందికి లాక్కొచ్చాడు.\n\n\"నీ సంగతేమీ బాగా లేదు. అల్లరిచేస్తే మీ నాన్నగారు మక్కెలు విరగొడతారు.\" అని హెచ్చరించి నౌకరు వెళ్ళిపోయాడు.\n\nసూరయ్యకు ఇంకో ఉపాయం తట్టింది. తనకు వ్యవహారాలున్న వాళ్లందరికి ఉత్త రాలు రాద్దామనుకున్నాడు. కాని, తన దస్తూరిచూస్తే ఎరిగినవాళ్ళు గుర్తించే టట్టుగా లేదు. సూరయ్య దీర్ఘమైన ఆలో చనలో పడ్డాడు. ఎటుచూసినా తప్పించు కునే మార్గం లేదు. మళ్ళీ కాస్సేపటికి బడికిపోవాలి. సూరయ్య తన సొంత విష యమే ఆలోచిస్తాడా? ఇంటి వ్యవహారాలే ఆలోచిస్తాడా ?\n\nసత్యం రహస్యం బయటపడేవరకు తన సంగతి ఎవరూ పట్టించుకోరు. అంత దాకా తను ఎక్కడికైనా పారిపోతే చాలా చిక్కులు వదిలిపోతా యనిపించింది. ఈ సంగతి సత్యానికి తెలిస్తే పోనివ్వడు, డబ్బు దొరికే ఉపాయం లేదు. డబ్బు లేకుండానే పారిపోదా మనుకున్నాడు. వంటలక్కగాని ఇంట్లో నౌకర్లుగాని చూడ కుండా ఇంట్లో నుంచి బయటపడి స్టేషను కేసి నడిచాడు సూరయ్య. మధ్యాన్నం రెండున్నర కొకబండి ఉన్నది. అది ఎక్కి పోవచ్చు. ఎక్కడికి పోవాలి ఏం చెయ్యా లనేది అతడు ఆలోచించలేదు.\n\nపగలల్లా సత్యం గదిలో కూర్చుని తలుపు బిడాయించుకున్నాడు. ఎవరో డబ్బు బదులు కావాలని వచ్చారు. వాళ్ళెవరో కూడా తెలియకుండా వంట లక్క చేతికి పదిరూపాయలిచ్చి వాళ్ళ కమ్మన్నాడు. మరెవరో వచ్చి తమకు సూరయ్య ఇరవైరూపాయలు బాకీ ఉన్నా డని చెప్పారు. ఆ డబ్బు కూడా ఇచ్చి పంపాడు. ఇంకెవరో చిన్న వ్యవహారం మాట్లాడాలని వచ్చారు. సత్యం బయటికి రాలేదు.\n\nఇదంతా సత్యానికి ఇరకాటంగానే ఉంది. కాని ఇంతకన్నా అతనికి భయం వేసిన దేమంటే వంటలక్కకీ, ఇంట్లో నౌకర్లకీ తనని గురించి అనుమానం కలగ సాగింది. వంటలక్క తనకేసి అదో మోస్తరుగా చూస్తోంది. తాను సూరయ్య కాదని ఎవరూ అనుకోరనే ధైర్యంతో ఉంటూ వచ్చాడు సత్యం. కాని ఆ ధైర్యం ఇప్పుడు దిగజారసాగింది. తన మాటల లోనూ చేతలలోనూ తన లక్షణాలుండక ఏమవుతుంది? అనుమానం కలగనే కూడదు గాని, కలిగితే అది క్షణంలోకి నమ్మకంగా మారుతుంది. ఈ మార్పు అచ్చగా తనలోనే అయితే అంత ఇబ్బంది లేకపోను. తన తండ్రి కాస్త కూడా తన మాదిరిగా ప్రవర్తించటం లేదు. మొదట లేదుగాని, ఇప్పుడిప్పుడు తండ్రిని చూడ గానే ఆయన మొహం చప్పున పోల్చుకోవ టానికి వీలవుతున్నది. ఎనిమిది తొమ్మిదేళ్ల లేత మొహంలో ఎక్కడో యాభైఏళ్ళవాడి ఛాయలున్నాయి. అద్దంలో చూసుకుంటే తన మొహంలో కూడా కుర్ర లక్షణాలు కనిపిస్తున్నాయి. ఈ లక్షణాలు పైవాళ్ళు మటుకు చూడరా? వంటలక్క చూసే ఉండాలి !\n\nపొద్దూకింది, చీకటిపడింది. కాని సత్యం బయటికి రావటానికి సాహసించలేదు. తన తండ్రికోసం, రాత్రి పొద్దుపోయాక కూడా ఎవరో ఒకరు వస్తూ ఉంటారు.\n\nఎనిమిది గంటలవేళకు వంటలక్క పైకివచ్చి \"బాబూ. అబ్బాయి జాడ లేదు.” అని చెప్పింది.\n\n\"బళ్ళోనుంచి తిరిగి రాలేదా ? \" అన్నాడు సత్యం.\n\n\"సాయంకాలం బడికి పోనేలేదు. ఎక్కడికైనా ఆడుకోబోయినాడనుకున్నా.\" అన్నది వంటలక్క.\n\n\"అదేమిటి ? కోప్పడి బడికి పంపక పోయావా?'\" అన్నాడు సత్యం.\n\n\"ఇప్పుడు అబ్బాయిని కోప్పడేట్టుగా లేదు. వెనకటి అబ్బాయికాదు. మిమ్మల్ని కోప్పడమన్నా కోప్పడతానుగాని అబ్బాయి కేసి చూడటానికే భయంగా ఉంది.” అన్నది వంటలక్క.\n\nసత్యం అనుకున్నంతా అవుతోంది. ఇక నిజం ఎంతోకాలం దాగదు !\n\n''ఏమైనాడో?'' అన్నాడు సత్యం. తన తండ్రి ఏదో ఉపాయం చేసి ప్రపంచానికి నిజం చెప్పేస్తాడని భయపడుతూ సత్యం ఈ మాట అన్నాడు.\n\n\"అబ్బాయికొచ్చిన భయమేమీ లేదు. మీరు వచ్చి భోంచెయ్యండి.'' అన్నది వంటలక్క.\n\n\"నే నిప్పుడు రాను. ఇంకాస్త ఆగి తింటా,\" అన్నాడు సత్యం.\n\n\"ఇంకా నయం. అన్నం తిన్న తరవాత రెండు గంటలన్నా మేలుకుని ఉండాలని వైద్యుడు చెప్పలా ? పెందలాడే రెండు మెతుకులు తినండి. అసలే జబ్బువొళ్ళు\" అని వంటలక్క వెళ్ళిపోయింది.\n\nసత్యం మారుమాట లేకుండా వెళ్ళి భోంచేశాడు. భోజనంచేసి చెయ్యి కడు క్కుని లోపలికి వస్తుండగా, ‘“ఏంరోయ్, సూరయ్యా?'' అంటూ ఒక పెద్దమనిషి వచ్చాడు. ఆయన్ని చూడగానే సత్యం పైప్రాణాలు పైనే పోయాయి. ఎందుచేత నంటే, ఈ వచ్చినాయన న్యాయవాది. తన తండ్రికి బాల్యస్నేహితుడు. తండ్రి న్యాయ స్థానం వ్యవహారాలన్నీ చూస్తూ ఉంటాడు. తరుచు రాడుగాని వచ్చినప్పుడల్లా ఎవరికీ అర్థంగాని విషయాలు మాట్లాడి పోతూ ఉంటాడు. తన తండ్రి ఏపని ఉన్నా మానుకుని ఈయనతో మాట్లాడతాడు.\n\nపరంధామయ్యగారు స్వతంత్రంగా సత్యం వెంట పైకి వచ్చాడు. కుర్చీలో కూర్చుని ఏమిటేమిటో మాట్లాడాడు. అంతా న్యాయస్థానం వ్యవహారమే. సత్యా నికి ఒకటే అర్థమయింది. రేపు న్యాయ స్థానానికి వెళ్ళాలి. సూరయ్య సాక్ష్యం అతి ముఖ్యమైన సాక్ష్యం. ఏ ప్రశ్నలకు ఏ సమాధానాలివ్వాలో పరంధామయ్య చాలా సేపు చెప్పాడు. ఒక్కటీ సత్యం బుర్రలో ఎక్కలేదు. రేపు తాను న్యాయస్థానానికి వెళ్ళటమా, వెళ్ళకుండా తప్పించు కోవటమా అని ఆలోచిస్తున్నాడు.\n\nపది గంటలదాకా కూర్చుని పరం ధామయ్య వెళ్ళిపోయాడు. కాని ఎంతకీ నత్యానికి నిద్రపట్టలేదు. తన తండ్రి ఏమైనట్టు? రేపు తనసంగతి ఏమయ్యేట్టు? అకస్మాత్తుగా సత్యానికి తండ్రి మీద గౌరవం కలిగింది. ఈ ప్రపంచం తన తండ్రిది; తనది కానేకాదు. ఈ విషయం తాను విచారించటం అనవసరం. తను తండ్రిని ఎన్నడూ సరిగా అర్థం చేసుకోక అన్యాయం చేశాడు. తండ్రి తనకి ఏమప కారం చేశాడు? చదువుకో మన్నాడు, భయభక్తులతో ఉండమన్నాడు. తన తండ్రి భయభక్తులతో చదువుకోబట్టేకదా తాను చెయ్యలేని వ్యవహారాలన్నీ చేస్తున్నాడు. భగవంతుడి దయవల్ల తను మళ్ళీ చిన్నవాడైతే ఎన్నటికీ తన జీవితం గురించి విచారించ ననుకున్నాడు సత్యం.\n\nఇదే సమయంలో - ఇంటి మెట్ల మీద సూరయ్య కూచుని ఉన్నాడు చీకట్లో. జరిగినదేమిటంటే, సూరయ్య రెండున్నర గంటల బండి ఎక్కాడు. రెండు మూడు స్టేషనులు దాటగానే టిక్కెట్టు కలెక్ట రొకడు వచ్చి ఆయన్ను టిక్కెట్టు అడి గాడు. నిజంగా పసివాడైతే అంత బిక్క మొహం పెట్టకపోను సూరయ్య. కాని అన్నీ తెలిసినవాడు కనక టిక్కెట్టు కలెక్టరును చూడగానే సూరయ్య తప్పు చేసిన మొహం పెట్టాడు. సూరయ్య జేబులో దమ్మిడీలేదు. సూరయ్య చెంపలు రెండూ వాయించి రైలునుంచి దింపేశాడు టిక్కెట్టు కలెక్టరు.\n\nచేసేదిలేక సూరయ్య కాళ్ళీడ్చు కుంటూ పదహారుమైళ్ళదూరమూ నడిచి. తిండికి మాడుతూ దుమ్ముకొట్టుకుని రాత్రి పదకొండింటికి ఇల్లు చేరుకున్నాడు. తలుపుతట్టి పిలిస్తే అందరూ తలో ప్రశ్నా అడుగుతారు. అందుచేత మెట్ల మీద కూర్చుని ముందు జరగవలిసినదాన్ని గురించి ఆలోచించసాగాడు.\n\nఇక తను కుర్రవాడుగా ఒక్క రోజు కూడా గడపలేడు. ఈ ప్రపంచం కుర్ర వాళ్ళది కాదు. తను ఒకప్పుడు కుర్రవాడై ఉండి కూడా వాళ్ళ కష్టసుఖాలు మరి చాడు. తన కొడుకు మొండితనమే చూశాడుగాని వాడు ఎన్ని ఇబ్బందులు పడుతున్నాడో ఆలోచించలేదు. వాణ్ణి అపేక్షగా పలకరించి ఎంతకాలమయింది? కన్నతండ్రి ఎవడైనా ఇట్లా చేస్తాడా? భగవంతుడి దయవల్ల మళ్ళీ తాను ఎప్పటిలాగ అయితే కొడుకును ఎంతో అపేక్షగా చూస్తా. ననుకున్నాడు. వాడికి కష్టం గలగనివ్వ ననుకున్నాడు.\n\nఇదంతా చూస్తూన్న లక్ష్మి అమ్మవారు సత్యనారాయణస్వామివారితో, \"పాపం, వాళ్ళిద్దరి కోరికలూ చెల్లించండి,” అన్నది.\n\nసరేనన్నారు స్వామివారు.\n\nమెట్లమీద కూర్చున్న సత్యం ముసలివా డయిపోయాడు. లోపలి గదిలో మంచం మీద పడుకున్న సూరయ్య కుర్రవాడై పోయాడు.\n\n“ఇక వాళ్ళిద్దరూ సుఖంగా ఉంటారు,\" అన్నది అమ్మవారు.\n\n\"ఏం జరుగుతుందో ఇప్పుడే చూద్దువు గాని,\" అన్నారు స్వామివారు.\n\nసూరయ్య మెట్లమీద లేచి నిలబడ్డాడు. చాలా ఎత్తు లేచినట్టు ఆయనకు అను మానం తట్టింది. కాని తన స్వరూపం మారినట్టు ఆయనకు తెలీదు. తలుపు గట్టిగా తట్టితే ఇంటిల్లిపాదీ లేస్తారు. అనేక ప్రశ్నలు వేస్తారు. ఒకరికైతే ఏదో ఒకటి చెప్పవచ్చు. అందుకని సూరయ్య మెల్లిగా తలుపు తట్టాడు.\n\nవంటలక్క వచ్చి తలుపు తీసింది. సూరయ్యను చూసి ఆశ్చర్యపోతూ, \"మీరు బయిటి కెప్పుడు వెళ్ళారు. బాబూ? గదిలో పడుకుంటిరే? తలు పెవరు వేశారు ? \" అని అడిగింది.\n\nకాని సూరయ్యకు వంటలక్క ప్రశ్న లేవీ వినిపించటం లేదు. ఇంతకాలానికి గాను వంటలక్క తనని ఎప్పటిమాదిరిగా బాబూ అని పలకరించింది! మొహం తడువుకున్నాడు. మీసాలూ, కళ్ళజోడూ తగిలాయి! నెత్తి బట్టతల! సంతోషం పట్టలేక సూరయ్య కళ్ళవెంట కన్నీరు ప్రవాహంగా కారింది. ఏదో అనబోయాడు గాని మాట రాలేదు.\n\nవంటలక్క గొంతువిని సత్యం మెట్లు దిగి వచ్చి, తన తండ్రిని చూసి నిర్ఘాంత పోయాడు. తనచేతులకేసిచూసుకున్నాడు.\n\nసత్యాన్ని చూడ గానే సూరయ్యకు భగ్గుమని మండిపోయింది. ఈ వెధవేగదా తనకిన్ని కష్టాలు కలిగించాడు అను కున్నాడు. తనను బడికి పంపించాడు. పంతులుచేత కొట్టించాడు. గోడ కుర్చీ వేయించాడు. తన శరీరం దొంగిలించాడు, తన పడకగది కాజేసి, తన తాళపు చెవులూ, డబ్బూ, అన్నీ లాక్కున్నాడు.\n\n“వెధవా! నీ ఆట ఇప్పటికి కట్టిందా?\" అని సూరయ్య రంకె పెట్టాడు.\n\nసత్యానిక్కూడా తండ్రిని చూస్తే మండి పోయింది. తన తండ్రే తనకు ఆ ముసలి శరీరం అంటగట్టాడు. ఇంత తినటానికి లేదు. పరిగెత్తటానికిలేదు, చెట్లెక్కటానికి లేదు. ముసలితనంలో తన శరీరం లాక్కుని కుర్రాడల్లే తిరిగాడు. ఇప్పుడు తన మీద కోప్పడుతున్నాడు.\n\n“నా ఆటేకాదు. నీ ఆటా కట్టింది.” అన్నాడు సత్యం పట్టలేని ఆగ్రహంతో.\n\n\"చూశావా ? వాళ్ళ లోపాలను వాళ్ళు సవరించుకోవాలి. మనం ఏమీ చెయ్యలేం! మనం ఇచ్చిన రెండువరాలూ మరిచి వీళ్ళు మళ్ళీ ఎప్పటిలాగే ఉన్నారు!'' అన్నారు స్వామివారు.\n— (అయిపోయింది)",
            "book_page_end": 21
        },
        {
            "title": "మోసం చేస్తున్నదెవరు?",
            "book_page_start": 22,
            "pdf_page_start": 22,
            "pdf_page_end": 22,
            "author": "చందమామ బృందం",
            "genre": "నీతి కథ, హాస్యం",
            "moral": "ఇతరులను మోసం చేయాలని చూసేవారు, తమ అన్యాయమైన ప్రవర్తననే ఇతరులు ప్రమాణంగా వాడుకోవచ్చని గ్రహించరు.",
            "keywords": [
                "మోసం",
                "న్యాయం",
                "గ్రామాధికారి",
                "త్రాసు",
                "కూరగాయలు",
                "వెన్న"
            ],
            "characters": [
                "కూరగాయల దుకాణంవాడు",
                "వెంకమ్మ",
                "గ్రామాధికారి"
            ],
            "locations": [
                "గ్రామం"
            ],
            "content": "ఒక గ్రామంలోని కూరగాయలమ్మే దుకాణంవాడు, గ్రామాధికారి దగ్గిరకుపోయి ఫిర్యాదొకటి చేశాడు. అదేమంటే—గ్రామంలో పాలూ, పెరుగూ, వెన్నా అమ్ముతూండే వెంకమ్మను, తను రోజూ సాయంత్రంవేళ, ఒక వీశెడు వెన్న పంపమన్నాడు. అయితే, ఈమధ్య ఆవిడ మోసం చేస్తున్నది. ఆమె సంపుతున్న వెన్న తూచి చూస్తూంటే వీశెకు తక్కువగా వుంటున్నది.\n\nఈ ఫిర్యాదు విని గ్రామాధికారి ఆశ్చర్యపోయాడు. ఆయన వెంకమ్మను బాగా ఎరుగు. ఆమె ఎంతో నిజాయితీపరురాలు. ఏది ఏమైనా ఫిర్యాదు వచ్చింది కనక, ఆయన వెంకమ్మను పిలిపించి, వెన్నను ఎలా తూకం వేస్తున్నావని అడిగాడు.\n\nఅందుకు వెంకమ్మ, “ప్రతిరోజూ నేను, యీయన దుకాణంలో, ఒక వీశెడు కూర గాయలు కొంటూంటాను. ఈయన మనవడు వెన్నకోసం నా ఇంటికి వచ్చినప్పుడు, త్రాసులో ఆ వీశెడు కూరగాయల్ని ఒక పక్కనపెట్టి, దాని బరువుకు సరిపడా వెన్నను తూచి యిస్తూం టాను,” అన్నది.\n\nఇది విన్న గ్రామాధికారి కోపంగా, దుకాణంవాణ్ణి, \"ఇప్పుడు తెలిసిందా ఎవరు ఎవర్ని మోసం చేస్తున్నదీ?\" అని అడిగాడు.",
            "book_page_end": 22
        },
        {
            "title": "బేతాళ కథలు - రాజనీతి",
            "book_page_start": 23,
            "pdf_page_start": 23,
            "pdf_page_end": 29,
            "author": "ఎన్. శివనాగేశ్వరరావు",
            "genre": "ఫాంటసీ, రాజనీతి",
            "moral": "రాజనీతిలో, వ్యక్తిగత కీర్తి లేదా కృతజ్ఞత కంటే రాజ్యాన్ని, ప్రజలను కాపాడటం, సరైన సమయంలో సరైన చర్య తీసుకోవడమే ముఖ్యం.",
            "keywords": [
                "విక్రమార్కుడు",
                "బేతాళుడు",
                "శరణాగతుడు",
                "రాజనీతి",
                "ద్వంద్వ యుద్ధం",
                "నాగభైరవుడు",
                "కపాలకంఠుడు"
            ],
            "characters": [
                "విక్రమార్కుడు",
                "బేతాళుడు",
                "శరణాగతుడు (రాజు)",
                "కాలవర్మ",
                "నాగభైరవుడు (దొంగ)",
                "కపాలకంఠుడు (మాంత్రికుడు)",
                "యక్షిణీదేవి"
            ],
            "locations": [
                "శ్మశానం",
                "వైశాలీ రాజ్యం",
                "సౌవీర రాజ్యం",
                "కీకారణ్యం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు.\n\nఅప్పుడు శవంలోని భేతాళుడు, \"రాజా, నువ్వు తోటిరాజులచేతా, ప్రజలచేతా గొప్ప వాడు, ధర్మప్రభువు అనిపించుకోవాలన్న కీర్తికాంక్ష కలవాడవన్న అనుమానం కలుగుతున్నది. ఒకవేళ నువ్వు అలాంటి వాడివైతే, అందుకు సులభమార్గాలు చాలా వున్నవి. శ్మశానంలో అర్ధరాత్రివేళ యింతగా శ్రమలకు గురికావలసిన అవ సరం లేదు. ఇందుకు ఉదాహరణగా, శరణాగతుడనే రాజు కథ చెబుతాను. శ్రమ తెలియకుండా, విను,\" అంటూ ఇలా చెప్పసాగాడు :\n\nవైశాలీ రాజ్యాన్ని పాలించే శరణా గతుడు శాంతిప్రియుడు. అతడు చుట్టు పక్కలగల రాజులతో స్నేహపూర్వకమైన సంబంధాలు కలిగివుండేవాడు. అతడు సకల క్షాత్రవిద్యలలోనూ ఆరితేరిన వాడు.\n\nఒకసారి సౌవీర రాజు కాలవర్మ. వైశాలీరాజ్యాన్ని కబళించాలని ఒక పథకం వేశాడు. శరణాగతుడి శాంతిప్రియత్వం, అతడికి పిరికితనంగా తోచింది. కాలవర్మ హఠాత్తుగా సైన్యాన్ని సమాయత్తం చేసి, వైశాలీ రాజ్యపు సరిహద్దులను దాటాడు.\n\nఇది విన్న శరణాగతుడు, అతడికి తన రాయబారి ద్వారా కబురు పంపాడు :\n\n\"నీ రాజ్యకాంక్షకు మన ఇరుపక్షాల లోని వేలాదిమంది సైనికులను బలి పెట్టడం, నాకిష్టం లేదు. నిజంగా నీ శక్తి మీద నీకు నమ్మకముంటే, నాతో ద్వంద్వ యుద్ధానికి తలపడు. నేను ఓడితే, నా రాజ్యాన్ని నీకప్పగించి నీకు బందీనవు తాను. నీవు ఓడితే, నీ రాజ్యం నాకు అప్పగించు.”\n\nకాలవర్మ ఇందుకు అంగీకరించాడు. శరణాగతుడి కోటముందున్న విశాలమైన ఖాళీప్రదేశంలో ఇందుకు అవసరమైన ఏర్పాట్లు జరిగినై.\n\nశరణాగతుడూ, కాలవర్మా కత్తులు దూసి పోరు ప్రారంభించారు. చుట్టూ చేరిన ప్రజలు, వారిద్దరి మధ్యా జరుగు తున్న కత్తియుద్ధాన్ని సంభ్రమాశ్చర్యా లతో చూడసాగారు. కొంతసేపటికి, కాల వర్మ చేతిలోని కత్తి ఎగిరి దూరంగా పడింది. శరణాగతుడి ఖడ్గం కాలవర్మ కంఠాన్ని తాకి ఆగింది.\n\nకాలవర్మ తన ఓటమిని అంగీకరించి, \"నన్ను బంధించి, నా రాజ్యాన్ని నీ హస్తగతం చేసుకో!\" అన్నాడు.\n\nఅందుకు సమాధానంగా శరణా గతుడు, కాలవర్మను తన వెంట సభకు తీసుకుపోయి, నిండుసభలో అతణ్ణి చాలా ఘనంగా సత్కరించి, \"నీ రాజ్యం నాకవసరం లేదు. నువ్వే ఏలుకో,' అన్నాడు.\n\nకాలవర్మ ఆశ్చర్యపోయి, \" నీ పట్ల చాలా మూర్ఖంగా ప్రవర్తించాను. అలాంటి నన్ను ఎలా క్షమించగలవు ? \" అని అడిగాడు\n\n\"నువ్వు మూర్ఖుడివైతే, నాతో ద్వంద్వ యుద్ధానికి అంగీకరించేవాడివికాదు. జన నష్టం జరగకుండా, నాతో ద్వంద్వ యుద్ధానికి తలపడి, నీ మానవత్వాన్ని చాటుకున్నావు. అందుకే నీకీ ఘనమైన సత్కారం,\" అని చెప్పి శరణాగతుడు, కాలవర్మను అతడి రాజ్యానికి గౌరవంగా సాగనంపాడు.\n\nఈ సంఘటన తర్వాత, సాటి రాజుల ' మధ్య శరణాగతుడికి మంచి పేరు ప్రతిష్ఠలు కలిగాయి.\n\nకొన్నాళ్ళ తర్వాత వైశాలీ రాజ్యంలో దొంగతనాలు ఎక్కువయ్యాయి. ప్రజలు దీన్ని గురించి రాజుతో మొరబెట్టుకున్నారు.\n\nశరణాగతుడు దొంగలను పట్టవలసిందిగా, అధికారులను ఆజ్ఞాపించాడు. వాళ్ళు దొంగలను పట్టుకోలేకపోయినా వాళ్ళ నాయకుడు నాగభైరవుడని తెలుసుకో గలిగారు. వాడి నివాసస్థానం, నగరానికి తూర్పున వున్న అరణ్య ప్రదేశం.\n\nశరణాగతుడు, నాగభైరవుణ్ణి బంధించ గలిగినవారికి పదివేల వరహాల బహు మానం యివ్వగలనంటూ రాజ్యంలో చాటింపు వేయించాడు. ప్రజలలో కొందరు ధైర్యవంతులు యిందుకు పూనుకుని, నాగభైరవుడి చేతి లో ప్రాణా లు కోల్పోయారు.\n\nచివరకు శరణాగతుడే రంగంలోకి దిగవలసి వచ్చింది. ఆయన ఒకనాడు వేటగాడిలా వేషం వేసుకుని, మెరికల్లాంటి పదిమంది సైనికులను రహస్యంగా తనను అనుసరించి రమ్మని అరణ్యం లో కి వెళ్ళాడు.\n\nశరణాగతుడు అరణ్యంలో తిరుగు తూండగా, ఒక పొదచాటునుంచి పెద్దపులి ఒకటి ఆయనమీదికి ఉరికింది. శరణా గతుడికి ఒరనుంచి కత్తిదూసే సమయం కూడా లేకపోయింది. అంతలో రివ్వు మంటూ బాణం ఒకటి వచ్చి. పులి గుండెల్లో గుచ్చుకున్నది. పులి వెల్లకిలా పడి తన్నుకోసాగింది.\n\nఅప్పుడు ఆజానుబాహుడొకడు కోర మీసాలను దువ్వుకుంటూ, శరణాగతుడి ముందుకు వచ్చి. \"ఎవరు నువ్వు? వేటగాడివా? నీ పేరేమిటి?'' అని గద్దిస్తూ అడిగాడు.\n\n\"నాపేరు నీలకంఠుడు, వేటగాణ్ణి, నా ప్రాణం కాపాడిన. నీవెవరివి?\" అని ప్రశ్నించాడు శరణాగతుడు.\n\n\"నా పేరు నాగభైరవుడు. రాజ్యంలోని ప్రజలకేకాదు, రాజుక్కూడా నేనంటే ఎక్కడలేని భీతి!\" అన్నాడు ఆజాను బాహుడు.\n\nఅంతలో, రాజును రహస్యంగా అనుస రించి వస్తున్న సైనికులు అక్కడికి చేరారు. శరణాగతుడు వాళ్ళకు, నాగభైరవుణ్ణి బంధించవలసిందిగా ఆజ్ఞయిచ్చాడు. సైనికులు మూకుమ్మడిగా, వాడిమీద పడి బంధించారు.\n\nబందీ అయిన నాగభైరవుడు, పులివాత బడకుండా తను కాపాడిన వ్యక్తి మహా రాజని గ్రహించి, \"మహారాజా, నేను నీ ప్రాణదాత నన్న సంగతి మరిచి, నన్ను బంధించావు. ఇలా పదిమంది ఒక్కుమ్మ డిగా మీదపడి బంధించడంకాదు నీలో ధైర్యసాహసాలుంటే, ఇప్పుడే నాతో కత్తి యుద్ధానికి రా!\" అన్నాడు పళ్ళు కొరుకుతూ.\n\nశరణాగతుడు, వాడి మాటలు విననట్లు వూరుకుని, సైనికులతో, \"ఈ గజదొంగను భద్రంగా పట్టుకుతెచ్చి చెరసాలలో వేయండి.\" అని, వాళ్ళ వెంటవున్న అశ్వాన్ని ఎక్కి నగరంకేసి బయలు దేరాడు.\n\nఇది జరిగిన నెలరోజులకు, శరణా గతుడు విశ్రాంతి మందిరంలో వుండగా, భటుడొకడు వచ్చి. \"ప్రభూ, అత్యవసరం అయిన పనిమీద, మిమ్మల్ని దర్శించా లంటూ ఎవరో ఒక మనిషి వచ్చాడు.\" అని చెప్పాడు.\n\n\"సరే, తీసుకురా!\" అన్నాడు శరణా గతుడు.\n\nకొంత సేపటికి కాషాయ వస్త్రాలతో, పెద్ద గడ్డం, మీసాలతో వున్న దృఢకాయు డొకడు శరణాగతుడి దగ్గిరకు వచ్చి, \"మహారాజా, నా పేరు కపాలకంఠుడు. నేనొక మంత్రవేత్తను, నేను యక్షిణీ దేవికి యజ్ఞంచేయ తలపెట్టాను. అందుకు రోజుకొక బాలుడి చొప్పున నెలరోజుల పాటు దేవికి బలియివ్వవలసి వుంటుంది. బాలురను సంపాయించడం, నాబోటి మహాశక్తిమంతుడికి అతిసులభం. అయితే, ఆ పని రాజువైన నీ ద్వారా జరిగితే, దేవి మరింత సంతుష్టి చెందుతుంది. నీ సహా యానికి బదులుగా, ఆసేతు హిమాచల ప్రాంతానికంతకూ చక్రవర్తిని చేస్తాను.\" అన్నాడు.\n\nఆ మాటలకు కోపగించిన శరణా గతుడు, గోడకు వేళ్ళాడుతున్న కత్తి తీసి, కపాలకంఠుడి కేసి ఝళిపించాడు.\n\nఅయితే, కపాలకంఠుడు తన మంత్ర శక్తితో కత్తిని బూడిద చేసి, \"రాజా, నన్నెదిరించి గెలవగలవాడు, యీ భూప్రపంచంలోనే లేడు. నాకు సహాయ పడకపోవడం, నీ దురదృష్టం!\" అని, ఆవేశంగా అక్కడినుంచి వెళ్ళిపోయాడు.\n\nఆ మర్నాటినుంచీ, రాజ్యంలో చిన్న పిల్లలు మాయం కాసాగారు. ఇది మంత్ర వేత్త కపాలకంఠుడి పని అని గ్రహించిన శరణాగతుడు, ఆ దుష్టమాంత్రికుడు ఎక్కడ యజ్ఞం చేస్తున్నదీ తెలుసుకు రమ్మని వేగులను రాజ్యం నలుమూలలకు పంపాడు.\n\nఒకానొక కీకారణ్యంలోని పెద్ద కొండ గుహలో, కపాలకంఠుడు వున్నట్టు తెలుసు కున్న శరణాగతుడు, ఒంటరిగా బయలు దేరి వెళ్ళి, వాడున్న గుహలోని ఒక రాతి స్తంభం చాటున రహస్యంగా దాక్కు న్నాడు.\n\nకొద్ది సేపటి తర్వాత కపాలకంఠుడు, ఒక పసిబాలుడితో గుహ చేరాడు. వాడు బాలుణ్ణి యక్షిణీదేవి విగ్రహం పాదాల ముందు పెట్టి, కళ్ళు మూసుకుని, ఒంటి కాలిమీద నిలబడి దీక్షతో స్తోత్రపాఠం పలుకుతూండగా, శరణాగతుడు వెనక నుంచి వెళ్ళి, ఒక్క వేటున వాడి తల తెగ వేశాడు.\n\nమరుక్షణం విగ్రహం దివ్యతేజస్సుతో ప్రకాశించింది. గంటలు మోగాయి. విగ్రహంనుంచి, “మహావీరా! నీ ధైర్య సాహసాలు అసాధారణం. ఇదిగో, నీకి దివ్యఖడ్గం ప్రసాదిస్తున్నాను!\" అన్న మాటలు వెలువడినై.\n\nశరణాగతుడు దివ్యఖడ్గాన్ని తీసుకుని, బలికానున్న బాలుడితో తన ప్రాసాదం చేరాడు.\n\nబేతాళుడు ఈ కథ చెప్పి, \"రాజా, శరణాగతుడు తాను ధర్మప్రభువూ, మహా వీరుడూ అనిపించుకోవాలన్న కీర్తి కాంక్షతో, ప్రతిపనీ ఒక పథకం ప్రకారం చేశాడని, నాకు సందేహం కలుగుతున్నది.\n\nతనపై దండెత్తి వచ్చిన సౌవీరరాజు కాల వర్మను అతడెందుకు క్షమించి వదిలే శాడు? కత్తి దూసి కాలవర్మతో ద్వంద్వ యుద్ధం చేసిన శరణాగతుడు, కోరినా, గజదొంగ నాగభైరవుడి విషయంలో అలా ఎందుకు చేయలేదు? పులివాతపడకుండా తనను కాపాడాడన్న కృతజ్ఞత లేకుండా, వాణ్ణి కారాగారంలో ఎందుకు వేయించి పట్టు? మాంత్రికుడైన కపాలకంఠుణ్ణి చాటుగా చంపినరాజును, యక్షిణీదేవి మహావీరా అనడంలో, ఏదైనా నిగూఢ రహస్యం వున్నదా ? ఈ సందేహానికి సమాధానం తెలిసికూడా చెప్పకపోయావో, నీతల పగిలిపోతుంది.\" అన్నాడు.\n\nదానికి విక్రమార్కుడు. \"శరణాగతుడి ప్రవర్తన అంతా, రాజనీతికి సంబంధిం చినది. ఇందులో వ్యక్తిగతమైన పేరు ప్రతిష్ఠలకు తావులేదు. ఏవిధంగానైనా సరే, తన రాజ్యాన్ని సంరక్షించుకోవడం, రాజు బాధ్యత. అందువల్లనే, శరణా గతుడు, కాలవర్మతో ద్వంద్వయుద్ధం చేశాడు. ఓడిన కాలవర్మను బంధిస్తే అతడి మిత్రులు కొందరు వైశాలీ రాజ్యంపై దాడిచేసే ప్రమాదం వున్నది. కాలవర్మను స్వేచ్ఛగా వదలడంవల్ల మిగతా రాజులు శరణాగతుడి ఉదార స్వభావాన్ని మెచ్చు కున్నారు.\n\nరాజంతవాడికి, ఒక దొంగతో స్వయంగా కత్తియుద్ధం చేయవలసిన అవసరంలేదు. అలా చేయడం అంటే, తనను తాను కించపరుచుకోవడమే అవుతుంది. ధనం కోసం అనేకమంది ప్రజల ప్రాణాలు తీసిన నాగభైరవుడికి వాడెవడో తెలియని పరిస్థితిలో, ఒక ప్రాణిని కాపాడినంత మాత్రాన కృతజ్ఞత తెలపడం అంటే — దొంగకు, ప్రభువుస్థానం కట్టబెట్టినట్టవు తుంది. మాయావులూ, మంత్రగాళ్ళూ అయిన వాళ్ళముందు మనిషి వీరత్వం గుడ్డి గవ్వకు కొరగాదు. అందుకే, శరణా గతుడు చాటుగా వుండి కపాలకంఠుణ్ణి చంపాడు. అలాంటి మాంత్రికుణ్ణి చంప బూనడమే గొప్ప వీరత్వం. అందుకే., యక్షిణీదేవి, శరణాగతుణ్ణి మహావీరా అన్నది. ఏవిధంగా ఆలోచించినా, శరణా గతుడికి లభించిన పేరు ప్రతిష్ఠలు సులభ మార్గాన మాత్రం లభించినవికాదు,\" అన్నాడు.\n\nరాజుకు ఈ విధంగా మౌనభంగంకలగ గానే, బేతాళుడు శవంతో సహా మాయమై, తిరిగి చెట్టెక్కాడు. —(కల్పితం)",
            "book_page_end": 29
        },
        {
            "title": "వారసుడు",
            "book_page_start": 30,
            "pdf_page_start": 30,
            "pdf_page_end": 32,
            "author": "కోలార్ కృష్ణ అయ్యర్",
            "genre": "రాజనీతి, నాటకం",
            "moral": "దురాశతో లేదా స్వార్థంతో తొందరపాటు నిర్ణయాలు తీసుకుంటే విలువైన వాటిని కోల్పోవలసి వస్తుంది.",
            "keywords": [
                "వారసత్వం",
                "దత్తత",
                "రాజనీతి",
                "ధర్మనందనుడు",
                "విజయసేనుడు",
                "సత్యసేనుడు",
                "అమరేంద్రుడు"
            ],
            "characters": [
                "ధర్మనందనుడు (రాజు)",
                "సువర్ణాదేవి (పెద్దరాణి)",
                "తేజోవతి (చిన్నరాణి)",
                "విజయసేనుడు",
                "సత్యసేనుడు",
                "విద్యాసాగరుడు (మంత్రి)",
                "అమరేంద్రుడు (గంగాపుర రాజు)",
                "దేశికాచార్యులు (పండితుడు)"
            ],
            "locations": [
                "శిళ్ళంగేరి దేశం",
                "గంగాపురం"
            ],
            "content": "శిళ్ళంగేరిదేశాన్ని పరిపాలిస్తున్న ధర్మ నందన మహారాజుకు, ఇద్దరు భార్యలు. పెద్ద భార్య పేరు సువర్ణాదేవి. చిన్న భార్య పేరు తేజోవతి. సువర్ణాదేవికి, విజయ సేను డనే కుమారుడూ, తేజోవతికి, సత్యసేను డనే కుమారుడూ వున్నారు.\n\nరాజు ధర్మనందనుడికి వృద్ధాప్యదశ రావడంతో, రాజ్యపరిపాలనను, తన కుమారులలో ఒకరికి ఒప్పచెప్పాలను కున్నాడు. అయితే, ఇక్కడ ఆయనకొక సమస్య ఎదురైంది. పెద్దరాణి కొడుకు విజయసేనుడికన్న, చిన్నరాణి కొడుకు సత్య సేనుడు వయసులో పెద్దవాడు. ఇద్దరికీ రాజ్యాన్నేలేందుకు సమానమైన శక్తిసామర్థ్యాలున్నవి.\n\nపెద్దరాణి తన కుమారుడు వయసులో చిన్నవాడైనా, పెద్దరాణి కుమారుడు గనక అతడికే పట్టం కట్టాలని పట్టుపట్టింది. అలాగే చిన్నరాణి, వయసులో పెద్దవాడు గనక, రాజ్యం తన కుమారుడికి చెందాలని పంతం పట్టింది.\n\nరాజుకు, ఏ రాణి మనస్సునూ నొప్పిం చడం యిష్టం లేదు. కాని, ఆయనకు పెద్దరాణి కుమారుడైన విజయ సేనుడంటే ప్రేమ ఎక్కువ. మంత్రి విద్యాసాగరుడికి ఆయన, యీ క్లిష్ట సమస్యకు, అందరికీ అంగీకారమైన ఒక పరిష్కారమార్గం ఆలోచించమని చెప్పి, తనకు విజయసేను డంటే ఎక్కువ మక్కువ అని తెలియ పరిచాడు.\n\nశిళ్ళంగేరిదేశానికి పొరుగుదేశ మైన గంగాపురాన్ని, అమరేంద్రుడనే రాజు పాలిస్తున్నాడు. ఈయన తేజోవతికి సోద రుడు. సంతానం లేదు. అందువల్ల, తేజోవతి కుమారుడైన సత్య సేనుణ్ణి దత్తత చేసుకుని, అతడికి రాజ్యం అప్పగించి, తాను విశ్రాంతి తీసుకోవాలనుకున్నాడు. అంతేకాక, ఆయనకు సత్యసేనుణ్ణి శిళ్ళం గేరికి రాజును చేయాలన్న ఆలోచన కూడా వున్నది.\n\nశిళ్ళంగేరితోపాటు, కొన్ని ఇరుగు పొరుగు దేశాలకు కూడా ధర్మ, న్యాయ విషయాలలో దేశికాచార్యులు అనే పండి తుడు సలహాలిస్తూండేవాడు. ఆయన న్యాయశాస్త్ర నిపుణుడు. ఆయన న్యాయ నిర్ణయాన్ని అందరూ అంగీకరించేవారు.\n\nఅమరేంద్రుడు, దేశికాచార్యులను ఆహ్వానించి, సత్యసేనుడికి శిళ్ళంగేరి రాజ్యసింహాసనానికి గల అర్హతను గురించి అడిగాడు.\n\nఅందుకు దే శి కా చార్యులు \"సత్య సేనుడు చిన్నరాణి కుమారుడైనా, వయ సులో పెద్దరాణి కుమారుడికన్న పెద్దవాడు గనక, అతడికే సింహాసనార్హత ఎక్కువ. అయినా, యిది చాలా క్లిష్టసమస్య. ఆలో చించి తర్వాత చెబుతాను,\" అన్నాడు.\n\nఈ సంగతి విన్న శిళ్ళంగేరి మంత్రి విద్యాసాగరుడు, అమరేంద్రుడి వద్దకు వెళ్ళి, “మహారాజా, మీకు, మీ చెల్లెలి కుమారుణ్ణి శిళ్ళంగేరికి రాజును చేయా లన్న కోర్కె వున్నట్టు తెలిసింది. అందు వల్ల, పెద్దరాణి గారి కుమారుడైన విజయ సేనుణ్ణి దత్తతచేసుకుని, మీ రాజ్యానికి వారసుణ్ణి చేయండి. మీ రాజ్యం శిళ్ళం గేరి రాజ్యంకన్న చిన్నదైనా, మేము పెద్ద రాణిగారికి శిళ్ళంగేరిపై తన కుమారుడికి గల హక్కును వదులుకోమని నచ్చ చెబుతాము,\" అన్నాడు.\n\nకాని ఇందుకు అమరేంద్రుడు అంగీ కరించక, \"ఇది సాధ్యపడదు. నాకు ఆత్మబంధువైనవాణ్ణి ద త్త త చేసుకుని, రాజ్యం వాడికి అప్పగిస్తాను. శిళ్ళంగేరి రాజ్యం విషయంలో మీరు న్యాయం, ధర్మం తర్కించి ఒక నిర్ణయానికి రండి,” అని జవాబిచ్చాడు.\n\nఆ తర్వాత అమరేంద్రుడు యిక కాల హరణం చేస్తే, విజయసేనుణ్ణి దత్తత చేసు కోమ ని తనపై మరింత వత్తిడి తెస్తారని భయపడి, ధర్మనందనుడి వద్దకు వెళ్ళి, సత్యసేనుణ్ణి తనకు దత్తుయివ్వ మని కోరాడు.\n\nధర్మనందనుడు, తన మంత్రి విద్యా సాగరుడి సలహా అడిగాడు.\n\n\"మహారాజా, ఈ దత్తుకు మీరు వెంటనే అంగీకరించండి. ఇందుకొక మంచి కారణమే వున్నది.\" అన్నాడు విద్యాసాగరుడు.\n\nధర్మనందనుడు తన అంగీకారం చెప్పగానే, అమరేంద్రుడు, సత్యసేనుణ్ణి శాస్త్రయుక్తంగా దత్తు చేసుకుని, తన దేశానికి అతణ్ణి యువరాజుగా పట్టాభిషేకం చేశాడు.\n\nకొద్దిరోజుల తర్వాత ధర్మనందనుడూ, ఇద్దరు రాణులూ, అమరేంద్రుడూ ఆహ్వానం పంపి దేశి కాచార్యులను పిలిపిం చారు. మంత్రి, ఆయనతో, \"స్వామీ, శిళ్ళంగేరి దేశానికి యువరాజును నిర్ణ యించవలసి వున్నది. ఈ క్లిష్టమైన సమస్యను న్యాయ, ధర్మాలు ఆలోచించి తమరే పరిష్కరించాలి.'” అన్నాడు.\n\nఇది విన్న దేశికాచార్యులు చిరునవ్వు నవ్వి, “మొదట్లో, ఈ సమస్య క్లిష్టంగా వున్నమాట నిజమే! కానీ సత్యసేనుణ్ణి. అమరేంద్రుడు దత్తత స్వీకరించిన తర్వాత, సమస్య సులభంగా పరిష్కారమై పోయింది. సత్యసేనుడు దత్తు వెళ్ళ డంతో అతడు తన కన్నతండ్రి వార సత్వం, కుమారుడుగా అన్నిహక్కులూ పోగొట్టుకున్నాడు. కనుక ఇప్పుడు శిళ్ళంగేరి దేశానికి వారసుడు విజయ సేనుడే. ఇందులో ఎలాంటి సందేహాలకూ తావులేదు.\" అన్నాడు.\n\nదేశికాచార్యులు చెప్పి న దాని కి, అందరూ ఒప్పుకోకతప్పలేదు. అమరేం ద్రుడికి తాను దురాశవల్ల చేసిన పొరబాటు ఇప్పుడర్థమైంది. విజయసేనుణ్ణి దత్తు చేసుకునివుంటే చాలా పెద్దదైన శిళ్ళం గేరి రాజ్యానికి, తన మేనల్లుడైన సత్య సేనుడు రాజై వుండేవాడు !",
            "book_page_end": 32
        },
        {
            "title": "మన విజ్ఞాన సంపద: జహాంగీర్, ఎవరాయన?",
            "book_page_start": 33,
            "pdf_page_start": 33,
            "pdf_page_end": 33,
            "author": "చందమామ బృందం",
            "genre": "చరిత్ర, క్విజ్",
            "moral": "చందమామ బృందం",
            "keywords": [
                "జహాంగీర్",
                "సలీం మీర్జా",
                "చక్రవర్తి",
                "బ్రాహ్మణుడు",
                "టీవీ సీరియల్"
            ],
            "characters": [
                "జహాంగీర్",
                "అక్బర్",
                "ఖుస్రూ",
                "షాజహాన్",
                "నూర్జహాన్",
                "యువరాజు (క్విజ్ లో)",
                "బ్రాహ్మణుడు (క్విజ్ లో)"
            ],
            "locations": [
                "భారతదేశం",
                "మొగలు ఆస్థానం"
            ],
            "content": "జహాంగీర్\nజహాంగీర్ గా పేరుగాంచిన. ఆక్బరుచక్రవర్తి జ్యేష్ఠ కుమారుడు సలీంమీర్జా 1569 వ సం॥ ఆగస్టు 30 వ తేదీన జన్మించాడు. అతని తల్లి రాజపుత్రవనిత, 1601 వ సం|| అతడు, తండ్రి మీద తిరుగుబాటు జరిపాడు. అయినా అది విజయవంతం కాలేదు. విశాల హృదయుడయిన తండ్రి అతన్ని క్షమించాడు. ఆయినా, తన కుమారుడు ఖుస్రూ తిరుగుబాటు జరిపినప్పుడు, అతన్ని బంధించి చెరసాలలో పెట్టాడు. యువరాజు అక్కడే 1622 వ సం॥ మరణించాడు. జహాంగీర్ కాలంలోనే, బ్రిటిష్ రాయబారులు కేప్టన్ హాకిన్స్, సర్ థామస్రో మొగలు ఆస్థానానికి విచ్చేసి, భారతదేశంతో వర్తకవ్యాపారాలకు నాంది పలికారు. జహాంగీర్ కళాభిమాని, మత సంబంధమైన విషయాలలో సహనం కనబరిచాడు. కుమారుడు షాజహాన్ అతని మీద తిరుగుబాటు చేశాడు. ఆ తరవాత, సైన్యాధివతి మహబత్ ఖాన్ కూడా తిరుగుబాటుచేసి, జహాంగీర్ను కొంత కాలం కారాగారంలో ఉంచాడు. అయినప్పటికీ, జహాంగీర్ రాణి సూర్జహాన్, చాకచక్యంతో ఆయన విడుదలయ్యేట్లు చేసింది. 1626 వ సంవత్సరం ఆయన మరణించాడు.\n\nఎవరాయన?\nఒక యువరాజూ, బ్రాహ్మణ కుర్రవాడూ కలిసి ఒక గురుకులంలో విద్యనభ్యసించారు. గురువు వద్ద సకల విద్యలను నేర్చుకోవడంతోపాటు ఇద్దరూ అన్యోన్యంగా కలిసిమెలిసి ఉండేవారు. ఒకనాడు యువరాజు తన మిత్రుడితో, “నేను రాజునయ్యా నంటే, ఆపైన నీకు ఏ లోటూ వుండదు. కావా లంటే నా రాజ్యంలో సగభాగం నీకివ్వగలను,” అన్నాడు.\n\nవిద్యాభ్యాసం పూర్తి ఆయ్యాక ఇద్దరూ విడి పోయారు. కొన్నేళ్ళు గడిచాయి. బ్రాహ్మణుడికి కుటుంబ భారం పెరిగింది. పేదరికంతో బాధపడ సాగాడు. అప్పుడతనికి తన బాల్యమిత్రుడి మాటలు జ్ఞాపకం వచ్చాయి. అతడు కొండంత ఆశతో, రాజుగా వున్న తన బాల్యమిత్రుడి దగ్గరికి వెళ్ళి, 'మిత్రమా!' అని సంబోధించి పరిస్థితి వివరిం చాడు. కాని, రాజు హేళనగా నవ్వి, \"రాజుకూ, కటికదరిద్రుడికీ మధ్య స్నేహమా!” అని పరిహసిం చాడు. బ్రాహ్మణుడు అవమాన భారంతో తిరిగి వెళ్ళి, పంతంపట్టి, రాజును అవమానించాడు. అయినా, అవమానించబడిన రాజు, మళ్ళీ బ్రాహ్మణుడి మీద పగసాధించాడు.\n(అ) ఈ కథలోని బ్రాహ్మణుడెవరు ?\n(ఆ) రాజు ఎవరు? ( 36 పేజీ చూడండి)",
            "book_page_end": 33
        },
        {
            "title": "మహోన్నత భారతదేశం: నాడు - నేడు / భరతవర్షం",
            "book_page_start": 34,
            "pdf_page_start": 34,
            "pdf_page_end": 35,
            "author": "చందమామ బృందం",
            "genre": "చరిత్ర, వ్యాసం",
            "moral": "భారతదేశం గొప్ప సాంస్కృతిక, తాత్విక సంపద కలిగిన పురాతన దేశం.",
            "keywords": [
                "భారతదేశం",
                "నాగరికత",
                "వేదాలు",
                "ఇతిహాసాలు",
                "భరతవర్షం",
                "సంస్కృతి"
            ],
            "characters": [
                "భరతుడు (చారిత్రక ప్రస్తావన)"
            ],
            "locations": [
                "హిమాలయాలు",
                "హిందూ మహాసముద్రం",
                "అరేబియా సముద్రం",
                "బంగాళాఖాతం",
                "ఆఫ్ఘనిస్తాన్",
                "శ్రీలంక"
            ],
            "content": "ఉత్తరాన మహోన్నత హిమాలయాలు, దక్షిణాన హిందూమహాసముద్రం, తూర్పున బంగాళాఖాతం, పడమర అరేబియా సముద్రం సరిహద్దులుగా కలిగిన మన సువిశాల భారత దేశం ఒక ఉపఖండం!\n\nమన దేశం ఎంత ప్రాచీనమైనది? మన భూగోళమంత ప్రాచీనమైనదని సులభంగా చెప్పవచ్చు. కాని, ఇది సరైన సమాధానం కాదు. ఎందుకంటే దేశమంటే కేవలం మట్టి కాదు. భారతదేశం అంటే అది భారతీయ నాగరికతనూ, సంస్కృతినీ సూచిస్తుంది. ప్రాచీన భారతీయ నాగరికతా విశేషాలు మనకు అంతగా తెలియవు. అందుకే మన నాగరికత క్రీ. పూ. ఐదువేల సంవత్సరాలకు పూర్వమే వెలసిందని కొందరంటే — కాదు, ఇంకా ప్రాచీన మైనదని మరి కొందరు వాదిస్తారు!\n\nఅయితే, ఒకటి మాత్రం కాదనలేని సత్యం. ప్రపంచంలో మరే దేశానికీ లేనటువంటి అతి ప్రాచీనమైన సాహితీ సంపద, తాత్విక ఆలోచనల స్రవంతి మన దేశానికి ఉన్నది. ప్రపంచంలోనే ప్రప్రధమ జ్ఞానసూక్తులు వేదాలు; ప్రాచీనమైన గొప్ప ఇతిహాసాలు రామాయణ మహా భారతాలు; మొట్టమొదటి కథల సంకలనం కథాసరిత్సాగరం; మొట్టమొదటి జంతువుల కథలు పంచతంత్రం; మొట్టమొదటి నీతికథలు జాతక కథలు—ఈ భూమి మీదనే వికసించాయి. మహోన్నతమైన తాత్విక ధోరణులు— దర్శనాలు ఇక్కడే ఆవిర్భవించి, అభివృద్ధి చెందాయి!\n\nభరతవర్షం\n\nభారతదేశం అసలు పేరు భరతవర్షం. భరతు డనే రాజు పాలించడంవల్ల ఆ పేరు ఏర్పడింది. బహుశా, ఆయన వివిధ రాజ్యాలను తన ఏక ఛత్రాధిపత్యం కిందికి తెచ్చి ఉంటాడు.\n\nసింధునది ప్రవహించే 'శం గనుక దీనిని పారశీకులు 'హింద్' అన్నారు. 'హింద్' నుంచి ఇండియా అనే మాట ఏర్పడింది. ప్రాచీన భారతదేశంతో వర్తకవ్యాపారాలు జరిపిన పారశీకులూ, గ్రీకులూ 'హింద్' అనే మాటను భారతీయుడు (ఇండియన్) అనే అర్థంలోనే వ్యవహరించారు. ఈ పదం మతసంబంధమైనది కాదు.\n\nప్రాచీన కాలంలో అనేక రాజ్యాలు వెలసి నప్పటికీ మనది ఒకే దేశం! ఎందుకంటే ఆ రాజ్యాలన్నీ ఒకే విధమైన సంస్కృతీ సాహిత్య సంప్రదాయాలు కలిగి వుండేవి!\n\nదురదృష్టవశాత్తు 1947 వ సంవత్సరం భారతదేశంలో కొంతభాగం పాకిస్థాన్గా విడి పోయింది. ఆ 'కొత్త' దేశం నుంచి మూడో దేశం 'బంగ్లాదేశ్' పుట్టుకొచ్చింది!\n\nపురాతన భరతవర్షంలో, ఈనాటి ఆఫ్ఘనిస్ కూడా ఒక భాగంగా వుండేది! శ్రీలంక, మలయా, కంబోడియా, ఇండొనేషియా, చైనా మొదలైన దేశాలను భారతీయ సంస్కృతి ఎంతగానో ప్రభావితం చేసింది.\n\nమన దేశ భౌగోళికపటం పెద్దదే. కాని, భార తీయ సాంస్కృతికపటం అంతకన్నా పెద్దది, సువిశాలమైనది!",
            "book_page_end": 35
        },
        {
            "title": "నెహ్రూకథ – 8",
            "book_page_start": 37,
            "pdf_page_start": 37,
            "pdf_page_end": 40,
            "author": "చందమామ బృందం",
            "genre": "చరిత్ర, జీవిత చరిత్ర (సీరియల్)",
            "moral": "దేశ స్వాతంత్ర్యం కోసం నిరంతరం పోరాడటం మరియు ప్రజల హక్కుల కోసం హింసను ఎదుర్కొనడం.",
            "keywords": [
                "జవహర్లాల్ నెహ్రూ",
                "స్వాతంత్ర్యోద్యమం",
                "సైమన్ కమిషన్",
                "లాలా లజపతిరాయ్",
                "భగత్ సింగ్",
                "కాంగ్రెస్"
            ],
            "characters": [
                "జవహర్లాల్ నెహ్రూ",
                "కమలా నెహ్రూ",
                "ఇందిర",
                "శ్యాంజీ కృష్ణ వీర",
                "రాజా మహేంద్రప్రతాప్",
                "మేడమ్ కామా",
                "మోతీలాల్ నెహ్రూ",
                "సర్ జాన్ సైమస్",
                "లాలా లజపతిరాయ్",
                "భగత్ సింగ్"
            ],
            "locations": [
                "స్విట్జర్లాండు",
                "మాస్కో",
                "యూరప్",
                "మద్రాసు",
                "లక్నో",
                "లాహోర్"
            ],
            "content": "1926 వ సం|| మార్చినెలలో, జవహర్ లాల్ అనారోగ్యంగా వున్న తన భార్య కమలను, స్విట్జర్లాండుకు తీసుకు వెళ్ళాడు. వాళ్ళతోపాటు చిన్నారి ఇందిర కూడా వెళ్ళింది. వాతావరణం మార్పు వల్ల, కమలానెహ్రూ ఆరోగ్యం మెరుగు పడింది.\n\nయూరపులో వున్నప్పుడు జవహర్లాలు, అక్కడ ప్రవాసంలో వున్న శ్యాంజీ కృష్ణ వీర, రాజా మహేంద్రప్రతాప్, మేడమ్ కామా మొదలైన పలువురు. భారతీయ విప్లవవాదులను కలుసుకునే అవకాశం కలిగింది.\n\n1927 వ సం|| మోతీలాల్ నెహ్రూ యూరవుకు వెళ్ళి, జవహర్ లాల్ను కలుసుకున్నాడు. కుటుంబం అందరూ కలిసి, మాస్కో వెళ్ళారు. రష్యా, జార్ అధికారాన్ని అంతమొందించిసోవియట్ యూనియన్ గా ఆవిర్భవించిన దశమ వార్షికోత్సవంలో పాల్గొన్నారు. అది ఎంతో ప్రయోజనకరమైన ప్రయాణం.\n\n1927 వ సం|| అంతంలో మద్రాసులో కాంగ్రెస్ మహాసభ జరిగేలోగా జవహర్ లాల్ స్వదేశానికి తిరిగి వచ్చాడు. ఆయన కాంగ్రెస్ కార్యదర్శిగా, మహా సభలో భారతదేశస్వాతంత్ర్యం కావా లన్న తీర్మానాన్ని ప్రతిపాదించాడు.\n\nఆ సంవత్సరమే, రాజ్యాంగం పనిచేసే తీరుతెన్నులను పరిశీలించడానికి, సర్ జాన్సైమస్ అధ్య క్ష త లో బ్రిటిష్ ప్రభుత్వం మన దేశానికి ఒక కమిటీని పంపింది. ఆ కమిటీలో కొందరు భారతీ యులకు కూడా స్థానం కల్పించాలని కాంగ్రెస్ కోరింది. అయినా, ప్రభుత్వం ఆంగ్లేయులను మాత్రమే సభ్యులుగా నిర్ణ యించింది.\n\nఅందువల్ల సైమన్ కమిషన్ ను బహిష్క రించాలని కాంగ్రెస్ తీర్మానించింది. కమిషన్ వెళ్ళినచోటల్లా, భారతీయులు నల్లజెండాలు చూపారు. 'సైమన్, తిరిగిపో!\" అని నినాదాలు చేశారు!\n\nలాహోర్లో జరిగిన సైమన్ కమిషన్ వ్యతిరేక ఉద్యమానికి లాలా లజపతి రాయ్ అధ్యక్షత వహించాడు. యువకు డైన ఒక ఆంగ్లేయాధికారి, లాలాజీని లాఠీతో రొమ్ము మీద కొట్టాడు. ఆయన కింద పడిపోయాడు !\n\nఊరేగింపులను నిషేధిస్తూ ప్రభుత్వం జారీ చేసిన ఆజ్ఞలకు వ్యతిరేకంగా జవహర్లాల్ లక్నోలో ఒక ప్రదర్శన ఏర్పాటు చేశాడు. పోలీసులు ఆయనను రెండుసార్లు వీపుపై కొట్టారు.\n\nలాలా లజపతిరాయ్ భారత ప్రజల గౌరవాదరాలకు పాత్రుడైన గొప్ప నాయ కుడు, ఆయనపై, ప్రభుత్వం తలపెట్టిన దురాగతానికి ప్రజలు ఆగ్రహం చెందారు. ఆయన కొన్ని వారాల తరవాత మరణించాడు. దెబ్బల కారణంగానే ఆయన మరణించాడని చాలామంది భావించారు. గాయపడిన రోజు ఏర్పడిన అదురు పాటు కారణం గానే లాలాజీ తొందరగా మరణించాడని జవహర్ లాల్ అనుకున్నాడు.\n\nమరునాడే సైమన్ కమిషన్ లక్నో నగరా నికి వచ్చింది. దానికి వ్యతిరేకంగా, జవహర్లాల్ పెద్ద ప్రదర్శన ఏర్పాటు చేశాడు. శాంతియుతంగా ప్రదర్శన జరిపిన ప్రజలను, గుర్రాలపై వచ్చిన పోలీసులు కన్నూమిన్నూ తెలియకుండా బావారు.\n\nజవహర్లాల్ ఆ సమయంలో మళ్ళీ దెబ్బలు తిన్నాడు. ఆయన వద్దంటున్నా మిత్రులు ఆయన్ను దూరంగా మోసుకు వెళ్ళారు. బ్రిటిష్ పోలీసుల దురాగతాలు ఆదుపూ, ఆజ్ఞా లేకుండా మితిమించి పోసాగాయి.\n\nపంజాబు మహానాయకుడు లాలాలజపతి రాయ్ మరణం, పరాయి ప్రభుత్వం హద్దుమీరినదురాగతాలు, భగత్సింగ్స్ను ఆంగ్లేయులకు ఎదురుతిరిగే విధంగా చేశాయి. భగత్సింగ్ ప్రాణత్యాగం చేశాడు. —(ఇంకావుంది)",
            "book_page_end": 40
        },
        {
            "title": "దురాశాపరుడు",
            "book_page_start": 41,
            "pdf_page_start": 41,
            "pdf_page_end": 44,
            "author": "మల్లవరపు మనోహరరెడ్డి",
            "genre": "నీతి కథ, పౌరాణికం",
            "moral": "దురాశ, అసూయ ఎప్పుడూ బాధలనే తెస్తాయి. నిస్వార్థ సేవ, తృప్తిని కలిగిస్తాయి మరియు గౌరవాన్ని పెంచుతాయి.",
            "keywords": [
                "దురాశ",
                "అసూయ",
                "వైద్యులు",
                "రాక్షసుడు",
                "బంగారం",
                "చికిత్స"
            ],
            "characters": [
                "సహదేవుడు",
                "మహదేవుడు",
                "మహదేవుడి భార్య",
                "రాక్షసుడు"
            ],
            "locations": [
                "భువనేశ్వరం (గ్రామం)",
                "అరణ్యం",
                "గుహ"
            ],
            "content": "భువనేశ్వరం అనే ఒక పెద్ద గ్రామంలో స హ దేవుడూ, మ హ దేవు డూ అని ఇద్దరన్నదమ్ము లుండేవారు. వాళ్ళిద్దరూ వైద్యులే. సహదేవుడు తన దగ్గరకు వచ్చే రోగులకు, డబ్బు మాట ఎత్తకుండా ముందు వైద్యం చేసి, వాళ్ళ తాహతును బట్టి యిచ్చేదానితో తృప్తిపడేవాడు. మహదేవుడు ఇందుకు భిన్నంగా, రోగు లిచ్చే డబ్బునుబట్టి వైద్యం చేసేవాడు.\n\nఇందువల్ల సహదేవుడికి పేరూ ప్రతిష్ఠ లతోపాటు, క్రమంగా రాబడి కూడా పెరి గింది. మహదేవుడికి మాత్రం, వచ్చే రోగుల సంఖ్య తగ్గి రాబడి పూర్తిగా పడిపోయింది.\n\nఈ స్థితిలో మహదేవుడి భార్య భర్తతో. \"అలా గోళ్ళు గిల్లుకుంటూ ఇంట్లో కూర్చోవడం దేనికీ? సంపాదించడానికి మరేదైనా మార్గం చూడు. చేతకాకపోతే, ఏ చెట్టుకైనా ఉరిపోసుకుంటే సరిపో తుంది\" అంటూ రోజూ సాధించడం ప్రారంభించింది.\n\nభార్య సాధింపులతో విసిగిపోయి. మహదేవుడు ఇల్లువిడిచి బయలుదేరాడు. అతడు ఎక్కడెక్కడో తిరిగి సంపాదిం చడం చేతకాక విరక్తిచెంది అరణ్యంలోకి వెళ్ళాడు. అక్కడ కొన్ని అడవితీగలను ఒక చెట్టుకొమ్మకు కట్టి ఉరిపోసుకో బోయాడు.\n\nఆ సమయంలో, దాపులనున్న గుహ నుంచి బయటికొచ్చిన రాక్షసుడొకడు, మహదేవుణ్ణి చూసి, “ఒరే, నరమానవా ! ఏమిటి నువ్వు చెయ్యబోయే తమాషా? \" అని అడిగాడు.\n\nరాక్షసుడు ఇలా అడిగేసరికి, వాడంటే భయం పోయి, మహదేవుడికి ఒక దురా లోచన కలిగింది. రాక్షసుల దగ్గిర నిధి నిక్షేపాలుంటాయని జనం చెప్పుకుంటారు. ఈ రాక్షసుణ్ణి ఏదోవిధంగా మోసగించి, వాడి దగ్గరున్న ధనాన్ని కాజేయాలను కున్నాడు. మహదేవుడు.\n\nరాక్షసుడు తనను సమీపించగానే మహదేవుడు, \"నేనేం తమాషా చేయ బోవడంలేదు. అలా అడవి తీగలతో గొంతు బిగించుకుని, గాల్లో వేళ్ళాడితే, చనిపోయిన మన తాతముత్తాతలు కనిపి స్తారు.'' అన్నాడు.\n\nఇందుకు రాక్షసుడు ఆశ్చర్యపోతూ. '' ఆహాఁ, అయితే నువ్వు కాస్త తప్పుకో ! మా తాతను చూసి చాలా కాలమైంది.\" అంటూ, అడవితీగలు గొంతుకు బిగించు కుని గాల్లో వేళ్ళాడాడు.\n\nరాక్షసుడు స్థూలకాయుడు కావడం వల్ల, చెట్టుకొమ్మ పెళ పెళమంటూ విరిగి, అంత ఎత్తునుంచి వాడు నేలమీదపడ్డాడు. ఆ దెబ్బకు వాడి శరీరం నిండా గాయా లయి లేవలేని స్థితికి వచ్చాడు. అయితే, వాడు జరిగిన మోసం వెంటనే గ్రహించి, పట్టరాని ఆగ్రహంతో అందుబాటులో వున్న రాళ్ళు రప్పల్ని తీసి మహదేవుడి కేసి విసరసాగాడు.\n\nరాక్షసుణ్ణి మోసగించబోయి, తానే చిక్కులోపడిన మహదేవుడు రాళ్ళ దెబ్బలనుంచి తప్పుకునేందుకు ముళ్ళ పొదలమీద పడిలేస్తూ, నేలబారుగావున్న చెట్లకొమ్మల్లో చిక్కుకుని ఎలాగో బయట పడుతూ, ఒళ్ళంతా గాయాలతో ఇల్లు చేరాడు.\n\nధనసంపాదనకంటూ పోయి, ఒంటి నిండా గాయాలతో తిరిగివచ్చిన మహదే వుణ్ణి చూసి, అతడి భార్య సంగతేమిటని అడిగింది. మహదేవుడు జరిగినదేమిటో చెప్పాడు.\n\nమహదేవుడి భార్య చెప్పలేనంతగా ఆనందపడిపోతూ, \" ఇది మన మంచికే జరిగింది!'' అన్నది.\n\nమహదేవుడు తెల్లబోయి, ‘“ మన మంచికా! నీకు పైత్యంగాని ప్రకోపిం చిందా? '' అన్నాడు.\n\n\" మీ దగ్గిరకు రోగులు రాకపోవడానికి కారణం, మీ అన్న! చూస్తూండండి, ఆయన పీడ విరగడ చేస్తాను.\" అన్నది మహదేవుడి భార్య.\n\nతర్వాత ఆమె, సహదేవుడి ఇంటికి వెళ్ళి, \" అక్కా, మీ మరిదికి అరణ్యంలో రాక్షసుడొకడు కనిపించి, ఒక గోతాం నిండుగా బంగారు కాసు లిచ్చాడు. వాటిని లెక్కబెట్టడం శ్రమ. కాస్త సోలయివ్వు,\" అని సహదేవుడి భార్యను అడిగింది.\n\nసహదేవుడి భార్యకు, ఆమె మాటల్లో నమ్మకం కుదరక, సోల అడుగున కాస్త చింతపండు పెట్టి తెచ్చి యిచ్చింది.\n\nమహదేవుడి భార్య సోల ఇంటికి తీసుకుపోయి, దాని అడుగున చింతపండు వుండడం చూసి, తన ఎత్తుపారినందుకు సంతోషించింది. బంగారంకోసం సహ దేవుడు రాక్షసుడి దగ్గిరకు వెళతాడనీ, అప్పుడు కోపంలోవున్న రాక్షసుడు సహ దేవుణ్ణి చంపితినేస్తాడనీ ఆమె అను కున్నది.\n\nఆ ప్రకారం మహదేవుడి భార్య ఎప్పుడో దాచివుంచిన బంగారు కాసునొకదాన్ని సోల అడుగున వున్న చింతపండుకు అంటించి, దాన్ని తీసుకుపోయి సహదేవుడి భార్యకిచ్చింది.\n\nసోల అడుగునవున్న బంగారుకాసును చూసి, సహదేవుడి భార్య. భర్తతో. \" మీ తమ్ముడికి రాక్షసుడు బంగారు కాసు లిచ్చిన మాట నిజమే! మీరూ వెళ్ళి తీసుకురండి. వాడు చాలా మంచి రాక్ష సుడిలా వున్నాడు. వాడిచ్చే బంగారంతో మీరు గ్రామంలో మంచి వైద్యశాల కట్టించి, రోగులకు ఉచితంగా వైద్యం చేయవచ్చు,\" అన్నది.\n\nసహదేవుడికి, భార్య సలహా నచ్చింది. అతడు బయలుదేరి అరణ్యంలో కొంత దూరం వెళ్ళేసరికి, రాక్షసుడు ఒకచోట ఒంటినిండా గాయాలతో మూలుగుతూ కనిపించాడు.\n\nసహదేవుడు, వాణ్ణి సమీపించి, \" నేను వైద్యుణ్ణి, నీకెలాంటి ప్రాణభయం లేదు. చికిత్స చేసి. నీ గాయాలు మానేలా చేస్తాను,\" అన్నాడు.\n\nరాక్షసుడు దీనంగా సహదేవుడికేసి చూశాడు.\n\nదానితో అతడు అరణ్యంలో ఏం జరిగివుంటుందో గ్రహించాడు. తన మరదలు తనకు హానితలపెట్టి, రాక్షసుడు తన భర్తకు బంగారం యిచ్చాడని కట్టు కథ చెప్పింది !\n\nఆ తర్వాత సహదేవుడు వారంరోజుల పాటు రాక్షసుడికి మూలికలతో, ఆకుపస ర్లతో వైద్యం చేసి, గాయాలు నయమ యేలా చేశాడు.\n\nరాక్షసుడు, సహదేవుడికి తన కృతజ్ఞత చెప్పుకుని, గుహలోనుంచి ఒక పెద్ద సంచీ నిండుగా బంగారుకాసులు తెచ్చి, అతడికిచ్చాడు.\n\nగ్రామానికి తిరిగివచ్చిన సహదేవుడు, తమ్ముణ్ణి కలుసుకుని, “ఒరే, మహదేవా, దురాశ దుఃఖం చేటన్నారు పెద్దలు. అయినా జరిగిందేదో జరిగిపోయింది. దిగులుపడకు.\" అని, రాక్షసుడిచ్చిన బంగా రు కా సుల సంగతి వివరంగా చెప్పాడు.\n\nతర్వాత అన్నదమ్ములు గ్రామంలో ఒక వైద్యశాల స్థాపించి, ఉన్నవారి నుంచివారిశ క్తినిబట్టిడబ్బు తీసుకుంటూ, పేదలకు ఉచితంగా వైద్యం చేస్తూ, ప్రజల నుంచి ఎంతో గౌరవమర్యాదలు సంపాయించుకున్నారు.",
            "book_page_end": 44
        },
        {
            "title": "కృష్ణావతారం (బాణాసురుడి కథ, Part 24)",
            "book_page_start": 45,
            "pdf_page_start": 45,
            "pdf_page_end": 52,
            "author": "చందమామ బృందం",
            "genre": "పౌరాణికం, ప్రేమ కథ, సీరియల్",
            "moral": "అధికారం శాశ్వతం కాదు; దైవ సంకల్పం ముందు అహంకారం నిలబడలేదు.",
            "keywords": [
                "బాణాసురుడు",
                "శివుడు",
                "వరం",
                "యుద్ధం",
                "గర్వం",
                "ఉష",
                "అనిరుద్ధుడు"
            ],
            "characters": [
                "బాణాసురుడు",
                "శివుడు",
                "పార్వతి",
                "కుమారస్వామి",
                "కుంభాండుడు (మంత్రి)",
                "ఉష (బాణుడి కుమార్తె)",
                "చిత్రరేఖ (ఉష చెలికత్తె)",
                "కృష్ణుడు",
                "ప్రద్యుమ్నుడు",
                "అనిరుద్ధుడు"
            ],
            "locations": [
                "శోణపురం (రాజధాని)",
                "కుబేరపర్వతం",
                "మందాకినీనది తీరం"
            ],
            "content": "బలికుమారుడు బాణాసురుడు. అతని రాజధాని శోణపురం. వెయ్యి చేతులు గల బాణుడు చిన్నతనంలో తెగ తిరిగాడు. ఒకనాడు అతను, మణులతోనూ, బంగారం తోనూ ప్రకాశించే కుబేరపర్వతపు గుహలో కుమారస్వామి ఆటలలో మునిగి ఉండటమూ, శివ పార్వతులు వినోదిం చుతూ ఉండటమూ చూశాడు.\n\nకుమారస్వామి ఆరు ముఖా లూ, చేతులూ, శరీరచ్ఛాయా, తేజస్సూ చూసి బాణుడు, \"ఈ కుర్రవాడు ఏ తపస్సు చేసి శివుడికి కొడుకై జన్మించాడో గదా! నేను కూడా అలాగే తపస్సుచేసి ఈ మహా దృష్టాన్ని సాధించాలి.\" అనుకున్నాడు. అలా అనుకున్న బాణుడు ఏకాగ్రభక్తితో అనేక సంవత్సరాలపాటు నిష్ఠగా శివుణ్ణి ఆరాధించాడు. శివుడు అతని ఆరాధనకు సంతోషించి, పార్వతీ సమేతుడై బాణుడ ఎదట ప్రత్యక్షమై, చిరునవ్వు నవ్వుతూ, \"నాయనా, నీ ఇష్టం వచ్చిన వరం కోరుకో ఇస్తాను,\" అన్నాడు.\n\nబాణుడు చేతులు మోడ్చి \"దేవా, నే నీ దేవికి కొడుకునై, నీ అనుగ్రహానికి పాత్రుణ్ణి అయేటట్టు వరం ఇయ్యి.\" అని అడిగాడు.\n\nశివుడు సరేనని, పార్వతిని చూసి, \"దేవీ, వీడు బాణుడు, నీ చిన్నకొడుకు. కుమారస్వామికి రెండోవాడు. వీళ్లి గ్రహించు,\" అన్నాడు. తరవాత శివుడు బాణుడికి, సమస్త సంపదలతోనూ తుల తూగే శోణపురాన్ని రాజధానిగా ఇచ్చి, \"నీ నగరాన్ని నేను స్వయంగా కాపాడుతూ ఉంటాను. నిన్ను ఎంతటివాడూ జయించ లేడు. అందుచేత నువు నిశ్చింతగా ఉండు,\" అన్నాడు.\n\nకుమారస్వామి బాణుడికి ఒక దివ్య మైన నెమలిని ఇచ్చి, \"ఈ నెమలే నీకు వాహ న మూ, పతాక కూడా అయి ఉంటుంది,\" అని చెప్పాడు.\n\nఇక బాణుడికి ఎవరి భయమూ లేదు. ఎందుకంటే, శివుడే తనకు రక్ష. అతను విజృంభించి దేవతలనూ, గంధర్వులనూ, నాగులనూ, ఖేచరులనూ, రాక్షసులనూ, సమస్తమైన వారినీ ఒకరి తరవాత ఒకరినిగా జయించి, యుద్ధం చెయ్యాలనే ఆసక్తి తీరక, తనతో యుద్ధం చెయ్యగల వాణ్ణి కానక తపించిపోయాడు.\n\nఅనేక సంవత్సరాలు ఇలా గడిచిన మీదట అతని చేతుల తీట దుర్భర మయింది. అతను శివుడి వద్దకు వెళ్ళి, సాష్టాంగపడి, భక్తిగా పూజ చేసి, “దేవా, నాకు యుద్ధం కరువైపోయింది. నా చేత అనేకసార్లు ఓడిపోయిన దేవతలు నా ఎదట పడకుండా ఉన్నారు. నాతో యుద్ధం చెయ్యటానికి సిద్ధంగా ఉన్న శూరుడు మూడు లోకాలలోనూ ఒక్కడైనా కాన రాడు. నా చేతులన్నీ వ్యర్థంగా ఉండి పోయాయి. ప్రదర్శించటానికి లేని పరా క్రమం వృధాకదా! నాకు యుద్ధం చేసే అవకాశం ఎలా కలిగేదీ తెలిపి అను గ్రహించు,\" అని వేడుకున్నాడు.\n\nశివుడు బాణుణ్ణి చూసి నవ్వి \"నువ్వ డిగినది నేను కాదనటం భావ్యం కాదు గద. విను, నీ మయూరధ్వజం ఏ కార ణమూ లేకుండా ఒరిగి, పడిపోయినప్పుడు నువు కోరుకుంటున్న యుద్ధం నీకు సన్నిహిత మవుతుందనుకో. అప్పుడు నీ బాహుబలానికి తగినటువంటి యుద్ధం సంభవిస్తుంది. విచారించకు.\" అన్నాడు.\n\n\"అమ్మయ్య, బతికిపోయాను,\" అని బాణుడు శివుడికి మొక్కి, సెలవు తీసు కుని, తన ఇంట నెమలిధ్వజం ఉన్న చోటికి వెళ్ళి కూర్చుని సభ చేసి, తన మంత్రి అయిన కుంభాండుడితో \"ఒక మంచివార్త తెచ్చాను.\" అన్నాడు.\n\nదానికి కుంభాండుడు \"మంచివార్తలు చాలా ఉంటాయి. అందులో ఇది ఏది ? నీకు శివుడు కొత్తవరం ఏదన్నా ఇచ్చాడా ? లేకపోతే, ఇంద్రుణ్ణి పాతాళానికి పంపేసి, దేవలోకాన్ని నిన్నే ఏలుకోమన్నాడా? అదీ కాకపోతే, కృష్ణుణ్ణి గెలిచే ఉపాయం గాని చెప్పలేదు గద ? అదే జరిగితే ఇంక లేనిదేమిటి? విష్ణుడి చేత మోసపోయి పాతాళం చేరిన పరమ ధర్మాత్ముడు నీ తండ్రికి విముక్తి కలుగుతుంది. ఆయన్ను మళ్లీ చూసి ధన్యులమవుతాం,\" అన్నాడు.\n\nబాణుడు చిన్నగా నవ్వుతూ, “కాదు, కుంభాండా! యుద్ధాలు లేని కారణం చేత నా చేతులు దురదగా ఉండి, నాకు యుద్ధం చేసే అవకాశం ఎలా కలుగు తుందని శివుణ్ణి వేడుకున్నాను. నా యీ మయూరధ్వజం అకారణంగా ఎప్పుడు పడిపోతే అప్పుడు నాకు తగిన యుద్ధం రాబోతుందనుకోమని మహాదేవుడు చెప్పాడు. అదే నీకు నేను చెబుదామను కున్నాను.\" అన్నాడు.\n\nకుంభాండుడు చిన్నబోయి, ‘“అయ్యో, ఇదేం ప్రారబ్ధం! ఇదా నువు మహాశివుణ్ణి అడిగిన వరం? ప్రహ్లాదుడి కులాని కెంత దుస్థితి వచ్చింది!\" అన్నాడు పట్టరాని విచారంతో.\n\nఅతనా మాట అంటూండగానే పెళ పెళారావాలతో మయూరధ్వజం, వజ్రా యుధం దెబ్బతిన్న కొండ లాగా. ఒరిగి పడిపోయి, బాణుడూ, కుంభాండుడూ చూస్తుండగా విరిగిపోయింది. తన కోరిక ఈడేరుతున్నదని బాణుడు పరమానంద భరితుడయాడు. అదే క్షణంలో భూమి కంపించటమూ, ఆకాశాన తోకచుక్క కనబడటమూ, ప్రచండంగా గాలి వీచ టమూ, శోణపురం మీద రక్తవర్షం కురవ టమూ, మొదలైన ఉత్పాతాలు కలిగాయి.\n\nవాటిని చూసి కుంభాండుడు బెదిరి పోయి, తనలో, \"మూడు లోకాలనూ గెలిచి, తన ఎదట నిలిచేవాడు లేకుండా చేసుకున్న బాణుడు, గర్వాతిశయం కొద్దీ యుద్ధం వరంగా తెచ్చుకున్నాడు. ఎంత పొరపాటు! ఇది ఇతని నాశనానికే వచ్చింది. ఎంత మంచివాడిలోనైనా రాక్షనే బుద్ధి రాక్షసబుద్ధే! ఈ ఉత్పాతాలన్నీ ఊరికే పోతాయా? శివుడూ, కుమారస్వామీ నగరాన్ని రక్షిస్తున్నప్పటికీ వరం మూలాన లభించిన యుద్ధం తప్పదు. అయితే బాణుణ్ణి ఎదిరించి నిలబడగల వాళ్ళు లేరు — దేవతల పరాజయం సహించలేని విష్ణువు తప్ప.\" అనుకున్నాడు.\n\nబాణుడు మాత్రం నిశ్చింతగానూ. ఉత్సాహంగానూ, సమస్త భోగాలలోనూ మునిగి తేలుతూ, ఏ క్షణంలో నైనా విష్ణువుతోనైనాసరే యుద్ధం చెయ్యటానికి సంసిద్ధుడై ఉన్నాడు.\n\nబాణుడికి ఉష అనే కుమార్తె ఉన్నది. చంద్రుడి కళలే స్త్రీరూపం ధరించాయా అనిపించేటంతటి సౌందర్యవతి. ఆమెకు చెలికత్తె అయిన చిత్రరేఖ కుంభాండుడి కూతురు. తండ్రి ఆదేశించిన మీదట ఉష తనకు తగిన భర్త లభించాలని పార్వతీదేవిని ప్రార్థిస్తూ ఉండేది.\n\nఇంతలో చైత్రమాసం వచ్చింది. శోణ నగరంలోనే ఉంటున్న శివుడు పార్వతితో కూడా వసంతవిహారాలు చేయ నిశ్చ యించి, అనేకమంది అప్సరసల నూ, గంధర్వస్త్రీలనూ రప్పించాడు. స్త్రీలను పార్వతి రూపాలు ధరించమన్నాడు. ప్ర మ ధ గ ణాల ను శివశక్తి రూపాలు ధరించమన్నాడు. అందరూ కలిసి శోణ పురం వెలపల, మందాకినీనది ఒడ్డున గల తోటలలో ఆటలూ, వినోదాలూ, వేడు కలూ సాగించారు. నృత్య గానాలు సాగాయి.\n\nమహా ఉల్లాసంగా సాగే ఈ వినోదాల మధ్య శివపార్వతులను ఉష చూసింది. వెంటనే తనకు వివాహమయ్యే అదృష్టం ఎప్పుడు కలుగుతుందా అని ఆమెకు అని పించింది. తన కేమి లోటు ? తన తండ్రి మూడు లోకాలూ ఏలేవాడు. చరాచర ప్రపంచాన్ని రక్షించే సాక్షాత్తూ పార్వతీ దేవే తన ఇల వేల్పు. తనకు తగిన భర్తను ప్రసాదించమని తాను పార్వతిని నిత్యమూ భక్తితో ప్రార్థిస్తున్నది. అయినా తన కోరిక ఎందుకు తీరటం లేదు ?\n\nఈ విధంగా ఉష తన మనస్సులో అనుకోవటం పార్వతి గ్రహించి, చెయ్యి ఊపి ఆమెను తన దగ్గిరికి పిలిచి, \"బాలా, నీ మనసులో ఉన్న ఆలోచన సరి అయి నదే. కన్యలు పెళ్ళి కోసం తపించటం తప్పుకాదు. త్వరలోనే నీకు భర్త దొరుకు తాడు. శివుడితో నేను పొందే సౌఖ్యాన్ని నువు కూడా పొందుతావు. అది ఎలా జరిగేదీ చెబుతాను విను. వచ్చే వైశాఖ శుద్ధద్వాదశి రాత్రి నువు నిద్రపోతూండగా ఒక పురుషుడు కలలో కనిపిస్తాడు. అతనే నీకు కాబోయే భర్త,” అన్నది.\n\nఉష సంతోషంతోబాటు సిగ్గుపడుతూ, పార్వతికి మొక్కి అక్కడి నుంచి వెళ్ళి పోయింది.\n\nపార్వతి చెప్పినట్లే జరిగింది. ఒకనాటి రాత్రి ఉష తన చెలికత్తెలతో సహా మేడ మీద సుఖనిద్రలో ఉండగా ఆమెకు కల వచ్చింది. అందులో ఒక మన్మధాకారుడు ఆమెను సమీపించి, నవ్వుతూ ఆమెను పలకరించి, ఆమె చేతిని తన చేతిలోకి తీసుకున్నాడు.\n\nఉష ఆదిరిపాటుతో నిద్రలేచింది. కళ్లు తెరిచి చూస్తే ఎవరూలేరు. కాని జరిగినది కలలాగా లేదు. చాలా వాస్తవంగా ఉన్నది. ఆమెకు భయమూ, సిగ్గూ కలి గాయి. ఆమె పార్వతీదేవి చెప్పిన మాట పూర్తిగా మరిచిపోయి, ఆ కలవల్ల తనకూ, తన తండ్రి వంశానికి అపకీర్తి వచ్చిందని దిగులుపడి, పెద్దగా ఏడవ సాగింది.\n\nచెలికత్తెలందరూ నిద్రలేచి ఆమె చుట్టూ మూగారు. చిత్రరేఖ ఆమె పక్కనే కూర్చుని, ఆమె తలను తన రొమ్ముకు అదుముకుని, “చెలీ, భయపడకు ఎందు కేడుస్తున్నావు? నీ మనసును కష్టపెట్ట సాహసించే వాళ్ళెవరు? నీ తండ్రి బాణుడు కాడా !\" అంటూ కన్నీరు తుడిచి ఓదార్చింది.\n\nఉష తనకు వచ్చిన కల చెప్పి, అదికల అనటానికి వీల్లేదనీ, తనకు తీరని కళంకం చుట్టుకున్నదనీ అన్నది. అప్పుడు చిత్రరేఖ ఉషకు పార్వతి చెప్పిన మాటలు జ్ఞాపకం చేసి, '' ఇవాళ వైశాఖ శుద్ధ ద్వాదశి. ఈ రాత్రి నీకు కలలో కనిపించినవాడే నీకు భర్త అవుతాడని దేవి చెప్పలేదా ? సంతోషించక దిగులుపడతావేమిటి?\" అన్నది.\n\nవెంటనే ఉష ముఖం మబ్బు తొలగిన చంద్రుడిలాగయింది. \"చిత్రరేఖా, నా దిగులంతా ఒక్క క్షణంలో పోగొట్టేశావు. నా అదృష్టం పండే ఉపాయం కూడా నువే చెయ్యి. వర్ణించలేను గాని, అతని ఆకారం కళ్ళకు కట్టినట్టే ఉంది. అతన్ని నువే వెతకాలి. నా భాగ్యమంతా నీ చేతి లోనే ఉన్నది.\" అన్నది.\n\n\"దానికేం? నే నున్నదే నిన్ను సుఖ పెట్టటానికి కద. అతన్ని తీసుకు రావటం ఒక సమస్యకాదు. ముందు అత నెవరైనదీ తెలియాలి. అది తెలుసుకోవటానికి సాధన మేమిటా అని ఆలోచిస్తున్నాను. నువేమో అతన్ని వర్ణించలేనంటున్నావు. నేనేమో అతన్ని చూడకపోతిని,\" అన్నది చిత్రరేఖ.\n\nఉప కళ్ళ నీళ్ళు నింపుకుంటూ, \"ఎవరి పనులు వారు చేసుకోవటం సరి అయినది. ఇంకొకరి పని చెయ్యటం కష్టం. నువ్వు నా ప్రాణం లాంటి దానివి. నిజం చెబుతున్నాను. నువ్వు దయదలచని పక్షంలో నిశ్చయంగా నేను చచ్చిపోతాను,\" అన్నది.\n\nచిత్రరేఖ ఆమెతో. \"ఎందుకు నీకు విచారం? నాకు కాస్త వ్యవధి ఇయ్యి. నీ ప్రియుణ్ణి ఏదో విధంగా నీ సమక్షానికి తెస్తాను. లోకేశ్వరి అయిన పార్వతీదేవే నిన్ను కటాక్షించి ఉండగా నీ కోరి కలు తీరటానికి సందేహమేమిటి?\" అన్నది.\n\nచిత్రరేఖ మిగిలిన చెలికత్తెలతో \"మీరు ఉషను కనిపెట్టి ఉండండి.\" అని చెప్పి, ఏకాంతంగా కూర్చుని, రంగులూ, కుంచెలూ తీసుకుని, ఒక వారం రోజుల లోపల ప్రపంచంలో గల ప్రముఖ పురుషులందరి చిత్రపటాలూ గీసింది. ఎవరెవరు ఎలాటి దుస్తులు ధరిం చేదీ, ఎలాటి ఆభరణాలు పెట్టుకునేదీ ఆ చిత్తరువులలో సరిగా చిత్రించింది.\n\nతరవాత ఆమె ఆ చిత్రపటాలన్నిటినీ ఉషవద్దకు తీసుకుపోయి, \"చెలీ, సృష్టిలో ఉండే ప్రముఖుల నందరినీ కష్టపడి చిత్రించి తీసుకువచ్చాను. వీరిలో నీకు కలలో కనిపించిన వాడెవడో చూసి చెప్పు. ఈ పటాలలో దేవదానవమానవ ముఖ్యులందరూ ఉన్నారు.\" అన్నది చిన్నగా నవ్వుతూ.\n\nఉష ఒక్కొక్క చిత్తరువే చూసి పక్కన పెడుతూ యాదవ ప్రముఖుల దగ్గిరికి వచ్చేసరికి కృష్ణుడి పటం చూసి ఆశ్చర్యపడింది. తరవాత ప్రద్యుమ్నుడి పటం చూసి మరింత ఆశ్చర్యపడింది. ఎందుకంటే ఇద్దరిలోనూ అనిరుద్ధుడి పోలికలున్నాయి. అటు తరవాత ఆమె అనిరుద్ధుడి పటం తీసుకుని తనను తానే మరచిపోయింది. ఆమె దానిని పక్కన పెట్టలేదు. ఉష కలలో కనిపించినవాడు అతనేనని చిత్రరేఖ గ్రహించింది.",
            "book_page_end": 52
        },
        {
            "title": "దాచిపెట్టిన వీలునామా",
            "book_page_start": 53,
            "pdf_page_start": 53,
            "pdf_page_end": 57,
            "author": "చందమామ బృందం",
            "genre": "కుటుంబ కథ, సామాజిక నాటకం, సీరియల్",
            "moral": "వివక్షత చూపకుండా, నిస్వార్థంగా ఇతరులను ప్రేమించాలి.",
            "keywords": [
                "వీలునామా",
                "సవతితల్లి",
                "ఆస్తి",
                "చీనా",
                "కుట్ర",
                "రక్షణ",
                "రాజప్రతినిధి"
            ],
            "characters": [
                "నీ షా-చియెన్ (రాజప్రతినిధి/తండ్రి)",
                "షాన్-చీ (పెద్ద కొడుకు)",
                "మేయ్ (చిన్న భార్య)",
                "షాన్-మా (చిన్న కొడుకు)"
            ],
            "locations": [
                "చీనా దేశం",
                "షాన్-చియెన్ ఇల్లు"
            ],
            "content": "అయిదారు వందల సంవత్సరాల క్రితం చీనా దేశంలోని ఒక రాష్ట్రానికి \"నీ షా- చియెన్'' అని రాజప్రతినిధి ఉండేవాడు. ఆయన బోలెడంత డబ్బూ, ఇళ్లూ, పొలాలూ సంపాదించాడు. ఆయనకు షాన్-చీ అని ఒకడే కుమారుడు. అతనికి పెళ్ళి అయాక తల్లి చనిపోయింది. ఆ తరవాత రాజ ప్రతినిధి “నీ” తన ఉద్యోగానికి రాజీనామా పెట్టి, స్వయంగా ఇళ్ళూ, పొలాలూ చూసుకోసాగాడు.\n\n“నాన్న గారూ, మీరు పెద్దవారైపోయారు గదా, హాయిగా విశ్రాంతి తీసుకోండి. ఆస్తిపాస్తులకు సంబంధించిన వ్యవహా రాలు చూసే పని నాకు వదిలెయ్యండి.\" అన్నాడు షాన్-చీ.\n\n\"నా బొందెలో ఊపిరి ఉండగా నా వ్యవహారాలు మరొకరుచూడటమేమిటి?\" అన్నాడు \"నీ\" ఆయన అంతటితో పోనివ్వక కొడుకుకు ఏమాత్రమూ సహించరాని మరొక పనికూడా చేశాడు. ఆయన ఒక నాడు గ్రామం వెంబడి షికారుగా నడుస్తూ ఉండగా రేవువద్ద బట్టలు ఝాడించుతూ ఒక పదహారేళ్ళ పిల్లా ఆమె అమ్మమ్మా కనిపించారు. ఆ పిల్లపేరు మేయ్; ఆమెకు చిన్నతనంలోనే తల్లిదండ్రులు పోగా, పేద దైన అమ్మమ్మ దగ్గిర పెట్టుకుని సాకు తున్నది. మేడ్కి ఇంకా ప్రధానం జరగ లేదు.\n\nఆమెను చూసేసరికి \"నీ\"కి ఎంతో ముచ్చట అయింది. ఆయన ముసలావిడతో మాట్లాడి ఆ పిల్లను తనకిచ్చి పెళ్ళి చెయ్య మనీ, అలా చేసినట్టయితే ముసలిది బతికి ఉన్నంతకాలమూ సుఖంగా పోషిస్తాననీ, పిల్లకూడా గొప్పయింటి యజమానురాలై పదవీ, పలుకుబడి గలది అవుతుందనీ చెప్పాడు. ఈ మాటలకు ముసలిది ఎంతో సంతోషించింది. మేయ్ కూడా అభ్యం తరం చెప్పలేదు. మేయ్ వయసు మళ్ళిన ‘\"నీ'' పెళ్ళాడేసి ఆనందంగా తన ఇంటికి తెచ్చుకున్నాడు. మేయ్ వయ సులో చిన్నదయినా దొడ్డబుద్ధి గలదని ‘\"నీ'” సులువుగా గ్రహించాడు.\n\nఅయితే, ముసలితనంలో తండ్రి చేసు కున్న పెళ్లి షాన్-చీకి గాని, అతని భార్యకు గాని ఏమాత్రం నచ్చలేదు. మేయ్ మాయలాడి అనీ, ధనవంతుడయిన ముసలివాణ్ణి ఎలాగో బుట్టలో వేసిందనీ, ఆమె మూలంగా వంశగౌరవం కాస్తా మంట గలిసిపోతుందనీ వాళ్ళు ఆమెను నానామాటలూ అనుకున్నారు.\n\nత్వరలోనే మేయ్ గర్భవతిగా ఉండి కాలక్రమాన ఒక మగబిడ్డను కన్నది. వాడికి తండ్రి షాన్-మా అని పేరు పెట్టు కున్నాడు. తనకు తమ్ముడు పుట్టాడని సంతో షించటానికి బదులుగా, దుర్మార్గుడైన షాన్-చీ మళ్ళీ తన సవతితల్లి పై అభాండాలు వేశాడు.\n\nషాన్-చీ పేలే కారుకూతలన్నీ తండ్రికి తెలియవస్తూనే ఉన్నాయి. కాని ఆయన పైకి ఏమీ అనలేదు, అంతా కడుపులో పెట్టు కుని ఊరుకున్నాడు. తన ఆస్తిని తమ్ము డితోపాటు పంచుకోవలసి వస్తుందన్న ఏడుపుమూలంగానూ, ఎప్పటికైనా ఏదో మిషమీద ఆ పసివాడికి ద్రోహంచేసే ఉద్దేశంతోనూ షాన్-చీ ఇలాంటి ప్రచారం చేస్తున్నాడని కూడా ఆయన గ్రహించాడు.\n\nషాన్-పూకు అయిదేళ్ళు నిండగానే వాణ్ణి ఒక పంతులు దగ్గిరికి పంపారు. ఆ పంతులు దగ్గిరే షాన్-చీ కొడుకు కూడా చదువుతున్నాడు. తన కొడుకుకూ, తమ్ము డికీ ఎక్కడ సఖ్యత ఏర్పడిపోతుందోనని, షాన్-చీ తన కొడుకును ఆ బడి మాన్పించి మరొక పంతులుదగ్గిర పెట్టాడు. ఇది చూసి \"నీ” మండిపడి, కొడుకును గట్టిగా మంద లించుదామనుకున్నాడు; కాని దుర్మార్గు డితో మాట్లాడి ప్రయోజనం లేదని ఆ ఉద్దేశం మానుకున్నాడు.\n\nతరవాత కొద్దిరోజులకే “నీ” పక్షవాతం వచ్చి పడిపోయాడు. వైద్యుడువచ్చిచూసి, “పక్షవాతానికి మందు లేదు. ఇలాగే కొంత కాలం మంచంలో తీసుకుని తరవాత పోవలసిందే!\" అన్నాడు.\n\nషాన్-చీ తండ్రిని చూడడానికి వచ్చి. ఆయన ఇక లేచి తిరిగే అవకాశం లేదని తెలుసుకుని, తన అధికారం సాగించనారం భించాడు. అప్పుడే తాను ఇంటి యజమాని అయిపోయినట్టు, అయినదానికీ కానిదానికీ నౌకర్లను కొట్టసాగాడు. మేయ్, షాన్- మా లు ముసలాడి మంచాన్నే అంటిపెట్టు కుని దుఃఖించసాగారు.\n\n\"నీ\" తన అవసానకాలం ఆసన్న మయిందని గ్రహించి, ఒకనాడు తన పెద్ద కొడుకైన షాన్-చీని పిలిచి, అతనికి ఒక పుస్తకం ఇచ్చాడు; ఆ పుస్తకంలో ‘“నీ'' తాలూకు ఆస్తి వివరాలు ఉన్నాయి.\n\nఆయన తన పెద్దకొడుకుతో. ‘“షాన్-మా అయిదేళ్ళ పసివాడు. కొంతకాలం వాడు ఎవరో ఒకరి పోషణలో ఉండాలి. వాడి తల్లి కూడా పొలాలూ పుట్రా చూసుకో దగినంత ఈడుగలది కాదు. అందుచేత ఆస్తిలో వాళ్ళకిప్పుడు నేను వాటా-- ఇవ్వటంలేదు. అంతా నీపరమే చేస్తు న్నాను. షాన్ - మా పెద్దవాడయాక వాడికి పెళ్ళిచెయ్యి, వాడికి ఒక చిన్న ఇల్లూ, పది ఎకరాల పొలమూ ఇయ్యి, లేకపోతే వాడు ఇంటికీ, తిండికి ఇబ్బంది పడ గలడు. ఈ విషయాలన్నీ ఈ పుస్తకంలో రాసిపెట్టాను. మీరు విభాగాలు పడటానికి ఇది ఆధారంగా ఉంటుంది. నా రెండో భార్య తిరిగి పెళ్ళాడగోరే పక్షంలో హాయిగా పెళ్ళాడనీ. అలా కాకుండా విధవరాలుగా ఉండిపోయి తన కొడుకు వెంటే ఉండి పోతానంటే మాత్రం నువ్వేమీ ఒత్తిడి చెయ్యకు. నేను పోయాక నేను చెప్పి నట్టుగా చేస్తివా నా ఆత్మకు శాంతి ఉంటుంది!\" అన్నాడు.\n\n\"నాన్నగారూ, మీరేమీ విచారించ కంది. అక్షరాలా మీరు చెప్పినటే జరిపి స్తాను !\" అంటూ షాన్-చీ తండ్రి ఇచ్చిన పుస్తకం తీసుకుని పరమానందంతో వెళ్ళి పోయాడు.\n\nఅతను వెళ్ళిపోయాక మేయ్ తన భర్తతో, “వీడుమాత్రం మీ కొడుకు కాడా ? అంతా మీ పెద్దవాడి చేతిలో పెట్టి వీడికేమీ లేకుండా చేశారేమిటి ? మేం ఎలా బతకాలి?\" అన్నది కంట నీరు పెట్టుకుంటూ.\n\n\" నీకు తెలియదు. షాన్-చీని నమ్మ టానికి లేదు. ఇప్పుడు నేను ఆస్తిని ఇద్దరికీ సమంగా పంచానంటే, వాడు చిన్నవాడి ప్రాణాలు తీసెయ్యగలడు. అంతా వాడి మొహానే కొడితే వాడికి అసూయ పుట్టదు. నువుకూడా చిన్న దానివేగనక పిల్లవాడి పోషణభారం షాన్-చీపై పెట్టాను. నేను పోయాక నువు ఇక్కడే ఉండి కష్టాలు పడకు, తగిన భర్తను చూసి మళ్ళీ పెళ్ళి చేసు కుని యావజ్జీవం సుఖంగా ఉండు,\" అన్నాడు.\n\n\"మాది కూడా పరుపుగల వంశమే. నేను మళ్ళీ పెళ్ళి చేసుకుని నా కొడుక్కు దూరమౌతానా? కష్టమో, సుఖ మో పిల్లవాడి వెంటే ఉంటాను!\" అన్నది మేయ్.\n\nఆమె అభిప్రాయం మార్చుకోదని రూఢి చేసుకుని \"నీ'' ఆమెతో, ‘' అలా అయే పక్షంలో నీకూ, నీ కొడుక్కూ ఏ లోటూ లేకుండా చేస్తాను,\" అంటూ తన తలగడ కిందినుంచి ఒక \"చుట్ట\" పైకి తీసి ఆమె చేతికిచ్చాడు.\n\n\"ఇది ఏమిటి?\" అని అడిగింది మేయ్.\n\n\" ఇది నా చిత్తరువు. ఇందులో ఒక రహస్యమున్నది. ఎవరికీ చూపకుండా దీన్ని నీవద్ద దాచుకో. నీ కొడుకు పెరిగి పెద్దవాడయాక వాడికి షాన్-చీ సహాయం చెయ్యనిరాకరించినట్టయితే, ఈ ప్రాంతా లకు తెలివిగలవాడూ, న్యాయబుద్ధి గల వాడూ అయిన న్యాయాధికారి - వచ్చి నప్పుడు, ఆయన కీచిత్తరువు చూపి ఫిర్యాదుచెయ్యి. ఈ బొమ్మను శ్రద్ధగా చూసినాక ఆయన నీకూ, నీ కొడుక్కూ సుఖంగా జరిగిపోయేలాగా తీర్పు చెబు తాడు,\" అన్నాడు ‘\" నీ ”\n\nతరవాత కొద్దిరోజులకు ఆయన పోయాడు.\n\nతండ్రి చాపగానే షాన్ -చీ తాళపు చెవు లన్నీ స్వాధీనం చేసుకున్నాడు; ముసలి వాడి అంత్యక్రియలు పూర్తి అయాక, ఇల్లు మరమ్మత్తు చేసే మిషమీద తన సవతితల్లినీ, సవతితమ్ముణ్ణి వాళ్ళ గదు లలోనుంచి కదిలించి, దొడ్లో ఉండే మూడు గదుల కుటీరంలో వారికి నివాసం ఏర్పాటు చేశాడు. వాళ్ళకు చాకిరిచెయ్య టానికి ఒక చిన్నపిల్లను మాత్ర మే ఇచ్చాడు. రోజూ వారికి కావలిసిన బియ్యం మటుకు పం పేవాడు. కూరా నారా పంపేవాడుకాడు. కూరలకూ, ఇతర ఇంటి ఖర్చులకూ అవసరమైన డబ్బు, మేయ్ కష్టపడి కుట్టుపని చేసి సంపా దించేది.\n\nషాన్-చీ తన మనుషుల్లో ఒకరిని సవతి తల్లి వద్దకు పంపి, ఆమె తిరిగి పెళ్ళాడితే బాగుంటుందని చెప్పించాడు. మనువులు కుదిర్చేవాళ్లని కూడా ఆమె వద్దకు పంపిం చాడు. తాను చచ్చినా తిరిగి పెళ్ళాడనని మేయ్ అందరితోనూ చెప్పేసింది. ఆ తర వాత షాన్-చీ ఆమెను గురించీ, ఆమె కొడుకును గురించీ పట్టించుకోవటం మానే శాడు. - (ముగింపు వచ్చే సంచికలో)",
            "book_page_end": 57
        },
        {
            "title": "మూడు వస్తువులు",
            "book_page_start": 58,
            "pdf_page_start": 58,
            "pdf_page_end": 60,
            "author": "కొండూరు పరిమళ",
            "genre": "నీతి కథ, మేధో పరీక్ష",
            "moral": "తెలివితేటలతో పాటు లౌకిక జ్ఞానం, తార్కిక దృష్టి ఉన్నప్పుడే సరైన పరిష్కారాన్ని కనుగొనగలం. కుటుంబంలో ప్రాధాన్యతలను గుర్తించి వ్యవహరించాలి.",
            "keywords": [
                "అసూయ",
                "పరిష్కారం",
                "గుళిక",
                "హారం",
                "పుష్పం",
                "రాధారమణుడు",
                "రాజధర్మం"
            ],
            "characters": [
                "సోమేంద్రుడు (గురువు)",
                "రాధారమణుడు",
                "రామభద్రుడు",
                "కృష్ణదీక్షితుడు",
                "పూర్ణచంద్రుడు (రాజు)",
                "యోగి",
                "రాజు తల్లి",
                "రాజు భార్య",
                "రాజు చెల్లెలు"
            ],
            "locations": [
                "నదీతీరం",
                "గురుకులం",
                "సూర్యనగరం"
            ],
            "content": "సోమేంద్రుడనే పండితుడు, ఒక నదీ తీరాన చెట్టుచేమలతో ప్రశాంతంగా వుండే ప్రదేశంలో, ఒక గురుకులం నడుపు తూండేవాడు. గురుకులంలో చాలామంది విద్యార్థులుండేవారు. వారిలో రాధారమ ణుడు అనే విద్యార్థిపై, ఆయనకు ప్రత్యే కాదరణ వుండేది. గ్రహణశక్తిలో, సత్ప్రవర్తనలో, తెలివితేటల్లో, మిగతా విద్యార్థులెవరూ రాధారమణుడికి సాటి వచ్చేవారు కాదు.\n\nరాధారమణుడు ఎప్పుడుగాని తోటి విద్యార్థులతో, వ్యర్థమైన వాదప్రతివాదా లకు దిగేవాడుకాడు. గురువు బోధించేది శ్రద్ధగా వినేవాడు. సాయంసమయాలను నదీతీరాన ఏకాంతంగా కూర్చుని పుస్తక పఠనంలో గడుపుతూండేవాడు.\n\nరామభద్రుడూ, కృష్ణదీక్షితుడూ అనే విద్యార్థులిద్దరికి, రాధారమణుడంటే ఎంతో అ సూయ గా వుండేది. తమ గురువు అతడిపట్ల కనబరిచే ఆప్యాయతా. ఆదరణావాళ్ళకు చెప్పరాని చికాకు కలిగిస్తుండేది.\n\nఒకనాడు సోమేంద్రుడు, విద్యార్థులకు పాఠాలు చెప్పడం ముగించి, ఒక చెట్టు కింద విశ్రమించివుండగా, వాళ్ళిద్దరూ ఆయనను సమీపించి, గురుదేవా, విద్యార్థులలో తెలివితేటలూ, మంచి నడ వడికా గలవారిపట్ల, తమకు ఎంతో ఆద రాభిమానాలున్న సంగతి, అందరి కీ తెలుసు. కాని రాధారమణుడిపట్ల తమరు కనబరిచే ప్రత్యేకాదరణ, మా అందరికీ ఆశ్చర్యం కలిగిస్తున్నది.” అన్నారు.\n\nఅందుకు సోమేంద్రుడు చిరునవ్వు నవ్వి \"గురుకులంలోని విద్యార్థు లందరూ నాకు ప్రేమపాత్రులే. అందులో సందేహం లేదు. అయితే, రాధారమణుడు వేద, శాస్త్ర, ఇతిహాసాల గురించిన విష యాల్లో, మీ అందరికన్నా దిట్ట. అంతేకాక అతడిలో, మీకన్న లౌకిక జ్ఞానమూ, తార్కికదృష్టి ఎక్కువ,\" అన్నాడు.\n\n\" క్షమించండి, గురుదేవా! మీరనే దానికి రుజువేమిటి?\" అన్నారు రామ భద్రుడూ, కృష్ణదీక్షితుడూ.\n\n“అయితే, మీ అందరికీ ఇప్పుడు ఒక కథ చెబుతాను. ఆ కథలో వున్న సమ స్యకు చక్కని పరిష్కార మార్గం చూప గలవాడు, మీలో అందరికన్న మేధాశక్తి గలవాడు. మీ తోటి విద్యార్థు లందరినీ ఒకచోట సమావేశపరచండి,\" అన్నాడు సోమేంద్రుడు.\n\nవిద్యార్థులందరూ ఒక చెట్టు నీడలో సమావేశమయ్యాక, సోమేంద్రుడు వారి కొక కథ చెప్పాడు :\n\nసూర్యనగర రాజ్యానికి, పూర్ణచంద్రు డనేవాడు చిన్నతనంలోనే రాజయ్యాడు. అతడికి తల్లీ, పెళ్ళీడుకొచ్చిన చెల్లెలూ, భార్యా వున్నారు. ఆ ముగ్గురిపైనా అతడికి చాలా ప్రేమ.\n\nఒకనాడు అతడి వద్దకు ఒక యోగి వచ్చి. ఒక గుళికా, ఒక హారమూ, ఒక పుష్పమూ యిచ్చి. \" రాజా, వీటిని నీపై ప్రేమగలవారికి యివ్వు. ఈ గుళిక మింగినవారికి, ఎప్పుడుగాని ఏ విచా రాలూ కలగవు. వాళ్ళు క్షేమంగా వుంటారు. ఈ హారాన్ని ధరించినవారిపల్ల నీకు చాలా మంచి కలుగుతుంది. ఈ పుష్పం తలలో పెట్టుకున్నవారి అందం రెండింతలవుతుంది.\" అని చెప్పి ఆశీర్వ దించి వెళ్ళిపోయాడు.\n\nతనకు ప్రేమపాత్రులు ముగ్గురున్నారు. యోగి యిచ్చిన వస్తువులు సరిగ్గా మూడున్నవి. అందులో ఒక్కటి తనకు కాదు. దేన్ని ఎవరికివ్వాలో రాజుకు తెలియలేదు !\n\nసోమేంద్రుడు, ఈ కథ చెప్పి. విద్యార్థులతో, “ రాజుకు ఎదురైన సమస్య ఏమిటో విన్నారుగదా? మీరే అతడి సమస్యకు పరిష్కార మార్గం చెప్పండి,\" అన్నాడు.\n\nరామభద్రుడూ, కృష్ణదీక్షితుడితో పాటు, అక్కడ సమావేశమయిన మిగిలిన విద్యార్థులు కూడా, రాజు ఆ మూడు వస్తువులలో దేన్ని ఎవరి కివ్వాలో తృప్తి కరంగా చెప్పలేకపోయారు.\n\nఅప్పుడు రాధారమణుడు లేచి నిలబడి ఇలా చెప్పాడు : “రాజు తల్లి వితంతువు. ఆమె చీకూచింతా లేకుండా క్షేమంగా వుంటే, రాజుకు ఎంతో సంతోషకారణం అవుతుంది. కనుక గుళికను ఆయన తన తల్లికివ్వాలి. భార్యవల్ల జీవితాంతం మంచి జరిగితే, అతడి దాంపత్య జీవితం సుఖంగా గడుస్తుందిగనక, రాజు హారాన్ని భార్యకివ్వాలి. యోగి యిచ్చిన పుష్పాన్ని తలలో పెట్టుకున్నవారి అందం రెట్టిం పవుతుందిగనక, ఆ పుష్పాన్ని రాజు పెళ్ళీడుకొచ్చిన తన చెల్లెలికివ్వాలి. ఆ విధంగా ఆమెకు మంచి వరుడితో తేలికగా వివాహం జరిగిపోతుంది,\" అన్నాడు.\n\nరాధారమణుడు చెప్పిన పరిష్కార మార్గం సోమేంద్రుడితోపాటు, విద్యార్థు లందరికీ సరిఅయినదని తోచింది.\n\nవాళ్ళు ఆనందంతో హర్షధ్వానాలు చేశారు.\n\nఆనాటి వరకూ రాధారమణుడిపట్ల అసూయతో వున్న రామభద్రుడూ, కృష్ణ దీక్షితుడూ అతణ్ణి ఎంతగానో అభినం దించారు.",
            "book_page_end": 60
        },
        {
            "title": "చిదంబరం రహస్యం",
            "book_page_start": 61,
            "pdf_page_start": 61,
            "pdf_page_end": 62,
            "author": "చందమామ బృందం",
            "genre": "హాస్యం, నీతి కథ",
            "moral": "లోభిత్వం వల్ల కలిగే నష్టాన్ని దైవలీల రూపంలో ఇతరుల మాటల ద్వారా తప్పించుకోగలిగాడు.",
            "keywords": [
                "లోభి",
                "చిదంబరం",
                "దొంగలు",
                "హరిదాసు",
                "గ్రామాధికారి",
                "ముక్తి మార్గం"
            ],
            "characters": [
                "చిదంబరం (సాహుకారు)",
                "చిదంబరం భార్య",
                "గ్రామాధికారి",
                "హరిదాసు",
                "దొంగలు"
            ],
            "locations": [
                "గ్రామం",
                "పందిలి",
                "చిదంబరం ఇల్లు"
            ],
            "content": "ఒక వూళ్ళో చిదంబరం అనే సాహుకారు ఉండేవాడు. అతడు పరమలోభి. కాని అతని భార్యకు దానధర్మాలంటే ఆసక్తి.\n\nఒకప్పుడు పండక్కి గ్రామస్థులందరూ చందాలు వేసుకుని హరిదాసుగారి చేత కాలక్షేపం చేయించటానికి ఏర్పాటు చేసు కున్నారు. చిదంబరం ఒక్క పైసా అయినా ఇవ్వక. \"నా కిలాంటి డబ్బు దండగ పనులు ఇష్టం లేదు. నాకీ కాలక్షేపాలేవీ అక్కర్లేదు,\" అని కచ్చితంగా చెప్పేశాడు.\n\nఆ క్షణం నుంచీ భార్యాభర్తల మధ్య కలహం ప్రారంభమైంది. డబ్బివ్వక పోతే పోయె, ముక్తిమార్గం తెలుసుకోవ టానికి ముచ్చటగా మూడే మూడు ముక్కలు విని రాకూడదా?\" అని భార్య పట్టు పట్టింది. ఇల్లాలి పోరు పడలేక, సరే లెమ్మని చిదంబరం మూడే మాటలు వినటానికి ఒప్పుకున్నాడు.\n\nఆ రాత్రి కాలక్షేపానికి పెద్ద మర్రి కింద పందిట్లో యేర్పాట్లు జరిగాయి. జనం కిటకిట లాడుతున్నారు. చిదంబరం కూడా వచ్చి ఒక పక్క కూర్చున్నాడు.\n\nహరిదాసుగారు పూలమాల వేసుకుని, కాళ్ళ గజ్జెలు కట్టుకుంటూ వుండగా గ్రామాధికారి సభవేపు తిరిగి, ‘“పెద్దలంతా వచ్చినట్టేనా, ఇంకెవరైనా రావాలా ?\" అని అడిగాడు. “ఓహెూ, ఇది దానుగారు చెప్పే మొట్టమొదటి మాట కామాలు. వినవలసిన మూడు మాటల్లోనూ అప్పుడే ఒకటి వినేశాను,\" అనుకున్నాడు చిదంబరం.\n\nఅంతలోనే చోటు చాలక జనం కొంత మంది నించుని కూర్చున్న వాళ్ళ కి అడ్డంగా వున్నారు. గ్రామాధికారి మళ్ళీ లేచి, \"కూర్చోండి! కూర్చోండి!'' అంటూ వాళ్ళను గట్టిగా హెచ్చరించాడు. అదే రెండో మాట కామాలు అనుకున్నాడు. చిదంబరం.\n\nజనం విపరీతంగా రావటంవల్ల స్థలం లేక కొంతమంది వచ్చిన దారినే మళ్ళి పోవలసి వచ్చింది. అప్పుడు గ్రామాధి కారి, \"వెళ్ళకండి! వెళ్ళకండి! దాసు గారు వచ్చేస్తున్నారు!!\" అని మళ్ళీ జనానికి నచ్చజెప్పాడు. ఇది విని చిదంబరం, \"సరే, నేను వినవలసిన మూడు మాటలూ పూర్తి అయినాయి.\" అనుకుని, ఇంటికి వచ్చేసి హాయిగా నిద్ర పోయాడు.\n\nఈ సంగతి తెలియక, ఎంత చెప్పినా తన మాట భర్త చెవికెక్కలేదుకదా అని కోపం కొద్దీ చిదంబరం భార్య, పిల్లల్ని వెంటబెట్టుకుని కాలక్షేపానికి వెళ్ళి పోయింది. ఆ సందట్లో ఆమె ఇంటి తలుపు వెయ్యడం మరిచిపోయింది.\n\nఇదంతా కనిపెట్టి చూస్తూన్న దొంగలు ఆమె వెళ్ళిపోగానే ఇంట్లో చొరబడ్డారు. మెల్లిగా అడుగులో అడుగు వేసుకుంటూ, గదిలోకి వెళ్ళేసరికి, చిదంబరం, \"పెద్ద లంతా వచ్చినట్టేనా, ఇం కె వ రై నా రావాలా?\" అని పలవరించాడు.\n\nదొంగలు అదిరిపడ్డారు.\n\nఇంటి యజమాని మేలుకునే వున్నా డని తెలుసుకుని, ఎక్కడివాళ్ళక్కడే చతికిలబడ్డారు.\n\nఅప్పుడు చిదంబరం, \"కూర్చోండి! కూర్చోండి!\" అని గ్రామాధికారి చేసిన హెచ్చరిక పలవరించాడు.\n\n''అరే, మనం కూర్చోవటం కూడా ఈయనకి తెలిసిందే! మనల్ని చూసే వుంటాడు,\" అని అనుకుని, ఒక్కొక్కళ్ళే లేచిపోవటానికి సిద్ధపడ్డారు.\n\nఅంతలో నిద్రపోతున్న చిదంబరం మళ్ళీ, \"వెళ్ళకండి వెళ్ళకండి ! దాసు గారు వచ్చేస్తున్నారు!!\" అని పలవరిం చాడు.\n\nయజమాని తమను తరుముకువస్తున్నా డని భయపడి, వెనక్కి తిరిగి చూడకుండా దొంగలు కాలికొద్దీ పరుగుచ్చుకున్నారు.",
            "book_page_end": 62
        }
    ],
    "statistics": {
        "total_stories": 14,
        "author_counts": {
            "దేవప్రియ": 1,
            "లక్ష్మిగాయత్రి": 1,
            "చందమామ బృందం": 8,
            "ఎన్. శివనాగేశ్వరరావు": 1,
            "కోలార్ కృష్ణ అయ్యర్": 1,
            "మల్లవరపు మనోహరరెడ్డి": 1,
            "కొండూరు పరిమళ": 1
        },
        "genre_counts": {
            "హాస్యం": 1,
            "నీతి కథ": 1,
            "ఫాంటసీ, కుటుంబ కథ": 1,
            "నీతి కథ, హాస్యం": 1,
            "ఫాంటసీ, రాజనీతి": 1,
            "రాజనీతి, నాటకం": 1,
            "చరిత్ర, క్విజ్": 1,
            "చరిత్ర, వ్యాసం": 1,
            "చరిత్ర, జీవిత చరిత్ర (సీరియల్)": 1,
            "నీతి కథ, పౌరాణికం": 1,
            "పౌరాణికం, ప్రేమ కథ, సీరియల్": 1,
            "కుటుంబ కథ, సామాజిక నాటకం, సీరియల్": 1,
            "నీతి కథ, మేధో పరీక్ష": 1,
            "హాస్యం, నీతి కథ": 1
        }
    }
}
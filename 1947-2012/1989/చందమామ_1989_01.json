{
    "book_id": "చందమామ_1989_01",
    "stories": [
        {
            "title": "డబ్బు–ధర్మం",
            "book_page_start": 10,
            "pdf_page_start": 10,
            "pdf_page_end": 10,
            "author": "కోలార్ కృష్ణ అయ్యర్",
            "genre": "నీతి కథ",
            "moral": "ధర్మం అంటే కేవలం ఇవ్వడం కాదు, ఇతరుల అవసరాన్ని గుర్తించడం.",
            "keywords": [
                "పేరాశ",
                "దానం",
                "పిసినారితనం",
                "ధర్మబోధ",
                "చీపురుకట్టలు"
            ],
            "characters": [
                "తాయారమ్మ",
                "ధర్మనందనుడు",
                "చీపురుకట్టలమ్మే ముసలిది"
            ],
            "locations": [
                "శిళ్ళంగేరి గ్రామం"
            ],
            "content": "శిళ్ళంగేరి గ్రామంలో వుండే ధర్మనందను డనే పండితుడిభార్య తాయారమ్మ పరమ పిసినారి. అయితే, పైసా ఖర్చుకాకుండా ఎంతో పుణ్యం సంపాయించాలనే ఆశ మాత్రం వుండేది.\nఒకనాడు చీపురుకట్టలమ్మే ముసలిది, ఇంటి ముందుగా పోతూంటే, పిలిచి, ఒక పాతచీర దాని ముందు వేసి, \"ఎన్ని చీపురుకట్ట లిస్తావు?” అని అడిగింది.\n“రెండు,” అన్నది ముసలిది.\n“ఏమిటీ? ఒక చీర యిస్తూంటే, దానికి రెండు చీపురుకట్ట లిస్తావా? సరిసరి! ఈ చీర వి పేదదానికైనా ధర్మం చేస్తే, బోలెడు పుణ్యం వస్తుంది. రూపాయికెన్ని యిస్తావు?” అని అడి గింది తాయారమ్మ.\n“నాలుగు,” అన్నది ముసలిది.\nతాయారమ్మ రూపాయిచ్చి, నాలుగు చీపురుకట్టలు తీసుకున్నది. ముసలిది అక్కణ్ణించి పోతూ చీర భుజాన వేసుకున్నది.\nతాయారమ్మ అది చూసి కోపగించుకుని, “డబ్బుకు డబ్బూ, చీరా కూడా తీసుకుపోతు న్నావా ? ఏం నీ గడుసుతనం!” అన్నది.\nముసలిది చిన్నగా నవ్వి, “అమ్మగారూ, మీరు చాలా ధర్మాత్ములు. పేదదానినైన నాకు చీర యిచ్చి బోలెడు పుణ్యం, డబ్బిచ్చి ఇంటికవసరం అయిన చీపురుకట్టలూ కొనుక్కున్నారు,” అన్నది.\nతాయారమ్మ ఆశ్చర్యపోతూ, ముసలిదానివంక చూడసాగింది. అక్కడే వున్న ధర్మనంద నుడు, “తాయారూ, ఆ ముసలావిడ, నీకెలాంటి గొప్ప ధర్మబోధ చేసిందో గ్రహించావా?” అన్నాడు నవ్వుతూ.\n\n\n-కోలార్ కృష్ణ అయ్యర్",
            "book_page_end": 10
        },
        {
            "title": "గెలిచినఓటమి",
            "book_page_start": 11,
            "pdf_page_start": 11,
            "pdf_page_end": 15,
            "author": "లక్ష్మీ గాయత్రి",
            "genre": "సామాజిక కథ",
            "moral": "తెలివైన స్త్రీలు తమ లక్ష్యాన్ని సాధించడానికి వ్యూహాత్మకంగా వ్యవహరిస్తారు, సందర్భానుసారం ఇతరుల అహంను గౌరవిస్తారు.",
            "keywords": [
                "తెలివితేటలు",
                "పందెం",
                "పంచభూతాలు",
                "వైవాహిక జీవితం",
                "స్త్రీ చాకచక్యం"
            ],
            "characters": [
                "మహేశం",
                "శివయ్య",
                "రమణయ్య",
                "గౌరి",
                "మహేశం నాయనమ్మ"
            ],
            "locations": [
                "రామాపురం"
            ],
            "content": "రామాపురంలో వున్న, మహేశం అనే రైతుయువకుడు స్వతహాగా తెలివైన వాడు, సరదామనిషి. అందమూ, డబ్బూ. తెలివితేటలూ పుష్కలంగా వున్న అతడికి. పిల్లనిస్తామని చాలామంది ముందుకు రాసాగారు. కాని, వాళ్ళనెవర్నీ చేసుకోను గాక చేసుకోనని, మహేశం ఖచ్చితంగా చెప్పేశాడు.\nమనవడి ధోరణి నచ్చని మహేశంతాత శివయ్య, అతణ్ణి ఒకనాడు 'దగ్గిరకు పిలిచి, \"ఏరా, చూపించిన ప్రతిపిల్లనూ, నాకొద్దు పొమ్మంటే, నీకు పెళ్ళి ఎప్పు డయేట్టూ, మీ అమ్మచేతికి ఆసరా ఎప్పుడు దొరికేట్టూ?'' అన్నాడు.\nతాత మాటలకు మహేశం నవ్వి, \"అమ్మ చేతికింద ఆసరాకోసమా, తాతా, నా పెళ్ళికోసం కలవరిస్తున్నది? ఆ మాట ముందే చెబితే, ఏనాడో ఒక మంచి పనిపిల్ల మెళ్ళో తాళికట్టి, తీసుకొచ్చి వుండేవాణ్ణి!\" అన్నాడు.\nమనవడి చమత్కారానికి శివయ్య కూడా నవ్వుతూ, ''మాటల కేంగాని, చూపిన ప్రతి పిల్లనూ కాదన్నావంటే, చివరకు నాలాగే, మీ నాయనమ్మ లాంటి ఎవర్తెపాలనో పడగలవు.'' అన్నాడు.\nశివయ్య మాటలు విన్న మ హేశం నాయనమ్మ. ''అవును రా, మహేశం ! అరచెయ్యంత యింట్లో, అరవయ్యారు సుఖాలూ అమర్చిపెట్టగల ఆడది విషం కాదుమరీ!\" అంటూ దీర్ఘం తీసింది.\nమహేశం నవ్వుకుంటూ, “తెల్లవారి లేస్తే బ్రతుకంతా గడిచేది భార్యతోనే. ఎంత ఇంట్లో పనిచేసేదానికైనా, కాస్తో కూస్తో చురుకుదనమూ, తెలివితేటలూ వుండొద్దా, తాతయ్యా? అలాంటి పిల్ల దొరికిన నాడే పెళ్ళాడతాను.'' అన్నాడు.\nశివయ్య, తన మనవడి ధోరణి గురించి, రమణయ్యకు చెప్పాడు.\n“బావుంది. మీవాడు నా మనవరాలు గౌరమ్మకు సరైన జోడులా వున్నాడు.'' అన్నాడు రమణయ్య.\n“నీ మనవరాలు అంత తెలివైందా?'' అని ప్రశ్నించాడు శివయ్య కుతూహ లంగా.\n\"రమణయ్య మనవరాలంటే, ఏమను 4 కున్నావు ? తెలివితేటల్లో నీ మనవడు, దానిముందు తీసికట్టనుకో!'' అన్నాడు రమణయ్య గర్వంగా.\nస్నేహితుడి మాటలకు శివయ్య రోష పడి \"అయితే, నా మనవడు వచ్చి. ఆ సంగతేదో చూడవలసిందే మరి,\" అన్నాడు.\nమహేశం ఒక్కడూ, రమణయ్యతో కలిసి వెళ్ళేట్టూ, గౌరిని చూసి నచ్చితే పెళ్ళాడేటట్టూ నిర్ణయం అయింది.\nఇద్దరూ బయలుదేరారు. ఇంట్లో అడుగు పెడుతూనే రమణయ్య, ఇంటిల్లి పాదినీ కేకలు పెట్టి పిలిచి, \"మా శివయ్య బావ మనవడు!\" అంటూ మహేశాన్ని అందరికీ పరిచయం చేశాడు.\nతర్వాత మనవరాలు గౌరివైపు చూస్తూ. \"గౌరమ్మా, మనవడు గొప్ప తెలివైన వాడని. మా శివయ్య తెగమురిసి పోతున్నాడు. నా మనవరాలు, నీ మనవడి కేమీ తీసిపోదని చెప్పి, కావలసివస్తే వచ్చి చూసుకోమని పందెంకాసి మరీ, మహేశాన్ని ఇక్కడికి తీసుకువచ్చాను\" అన్నాడు.\nతాత మాటల్లో లీలగా ధ్వనిస్తున్న భావం అర్థమై, గౌరి ముఖం ఎర్రబడింది. ఆకర్షణీయంగా చురుకుగా వున్న గౌరి ముఖం చూడగానే — ఫర్వాలేదు. తెలివైన పిల్లే ! అన్న భావం కలిగింది మహేశానికి.\nమహేశం, గౌరివైపు చూసి చిరునవ్వుతో, “నాకు చాలా దాహంగా ఉందండీ. తోడ కుండా, పట్టకుండా మనిషికి అందని ఎత్తులో వుండే తియ్యటినీళ్ళు, మీ ఇంట్లో కాస్త యిప్పిస్తారా?\" అన్నాడు.\nగౌరి చిరునవ్వుతో తలవూపి, ‘“క్షణంలో తెస్తాను. ఉన్నది ఉన్నట్టే తాగుతారా, మనిషి చేసుకున్నవాటిల్లో తాగుతారా?'' అని మహేశాన్ని ప్రశ్నించింది.\n“ఉన్నది ఉన్నట్టు తాగలేను, లోటాలో తెచ్చిపెట్టండి!\" అన్నాడు మహేశం, గడుసుపిల్లే — అని అనుకుంటూ.\nరెండు నిమిషాల్లో గౌరి, లోటా నిండా కొబ్బరినీళ్ళు తీసుకుని వచ్చింది. అందరూ గౌరిని అడిగి. లోటాలో ఏమున్నదో తెలుసు కుని ఆశ్చర్యపోయారు.\n\"ఇవా, నువ్వడిగిన నీళ్ళు !'' అంటూ రమణయ్య, మహేశాన్ని మెచ్చుకున్నాడు.\nమహేశం, రమణయ్యతో, ''సగం చచ్చినదాని కోసం, పూర్తిగా చచ్చేదాని వల్ల సుఖంగా బ్రతికేవాళ్ళెవరో, చెప్ప మనండి, మీ మనవరాలిని?\" అన్నాడు.\nఅందుకు గౌరి నవ్వుతూ, ''అవన్నీ ఏమిటో చెబుతాగాని — ఆ సుఖంగా బతికే వాళ్ళు, మీ ఇంటికి ఎన్నాళ్ళకొకసారి వస్తారు?'' అని ప్రశ్నించింది.\nవెంటనే మహేశం ముఖం వికారంగా పెట్టి, \"ఛీ, వాళ్ళు మా ఇంటికి అసలు రానేరారు !'' అన్నాడు.\n\"రక్షించారు! ఇక వినండి. సగం చచ్చేది, ఎర. దానికోసం వచ్చి పూర్తిగా చచ్చేది, చేప. చచ్చిన చేపలను అమ్ముకుని సుఖంగా బ్రతికేవాళ్ళు, బెస్త వాళ్ళు !'' అని జవాబిచ్చింది గౌరి.\nరమణయ్య, తన మనవరాలి తెలివి తేటలకు ఆనందపడిపోతూ, మహేశాన్ని, \"ఇక నీ పరీక్ష అయినట్టేనా?'' అని అడిగాడు.\nమహేశం, \"ఇంకొక్క ప్రశ్న వున్న దండీ !'' అని, గౌరితో, \"మొదటిదాన్ని సేవిస్తేనే బ్రతుకు గడిచేది. రెండవది లేకపోతే, ఊళ్ళో కలి ఎవరింటికీ రాడు. మూడవదీ, నాలుగవదీ లేకపోతే బ్రతకలేం. ఎక్కువైతే, ఒకదానికొకటి తోడై సర్వ నాశనం చేస్తాయి! ఐదోది అనంతం ! ఈ ఐదూ ఏమిటో చెప్పండి చూద్దాం?\" అన్నాడు.\nగౌరి, కనీకనిపించని చిరునవ్వుతో తల వంచుకుని, తెలియదన్నట్టుగా తల అడ్డంగా వూపింది.\nమహేశం విజయగర్వంతో, రమణయ్య కేసి చూస్తూ, \"నేనూ, మా తాతా గెలిచి నట్టేనా ! ఏదీ పందెం?'' అన్నాడు.\nరమణయ్య, ఏం సమాధానం చెప్పాలో తోచక తికమకపడ్డాడు.\nఅది గమనించిన మహేశం, \"ఏమీ వద్దులెండి. మీ గౌరిని, మా ఇంటికి కోడలిగా పంపించెయ్యండి, చాలు,'' అన్నాడు.\nఆ తర్వాత నెల తిరక్కుండా, గౌరికీ, మహేశానికి పెళ్ళి జరిగిపోయింది.\nఅత్తవారింటికి వచ్చాక, ఒక రోజు గౌరి, భర్తతో, “మీకొకసంగతిచెప్పాలి!\" అన్నది.\n“ఏమిటో చెప్పు,” అన్నాడు మహేశం.\n“పెళ్ళికిముందు నన్ను ప్రశ్నించారే. అదీ!\" అంటూ గౌరి చిన్నగా నవ్వి, \"మీరు ప్రశ్నించిన ఐదూ. పృధివ్యప్ తేజోవాయు రాకాశాలనే, పంచ మహా భూతాలు. మొదటిదైన పృధివి—అంటే భూమిని సేవించి పంటలు పండిస్తేనే బ్రతుకు ! రెండవది నీరు. అది లేకపోతే ఊళ్ళో—కలి అంటే చాకలి ఎవరింటికీ రాడు. మూడూ, నాలుగూ - అగ్ని, వాయువు. గాలీ, నిప్పూ లేకపోతే బ్రతకలేం. ఎక్కువైతే ఒకదానికొకటి తోడై సర్వనాశనం చేస్తాయి. ఐదవదయిన ఆకాశం—అనంతం !'' అన్నది గౌరి.\nమహేశం అంతా విని తెల్లబోయి, చూస్తూ, “సమాధానం తెలిసీ, పెళ్ళికి ముందే ఎందుకు చెప్పలేదు ?\" అన్నాడు.\nఅందుకు గౌరి, \"మీరడిగిన మొదటి రెండు ప్రశ్నలకూ, నేను సరైన సమా ధానాలివ్వగానే, మీరు ఓడిపోతున్నట్టుగా ముఖం పెట్టారు. ఆఖరి అస్త్రంతోనైనా శత్రువును లొంగదీయాలన్నంత పట్టు దలగా, ఆఖరి ప్రశ్న అడిగారు. అప్పటికే నేను, మీకు నచ్చానని, ఇంక మీరడిగే ప్రశ్నలకు జవాబు చెప్పకపోయినా, నన్ను పెళ్ళాడతారనీ నాకు గట్టి నమ్మకం కలి గింది. అందుకే ఆఖరి ప్రశ్నకు జవాబు చెప్పలేకపోయినట్టు నటించి, విజయం మీకేదక్కేట్టు చేశాను. తమకంటే, తమ భర్తలే గొప్పవాళ్ళు కావాలనికదా. మా ఆడవాళ్ళు కోరుకునేది,\" అన్నది.\nభార్య తెలివికీ, గడుసుదనాని కీ లోలోపల పొంగిపోతూనే, ''అయితే, ఇంతకూ నేను ఓడిపోయానంటావు! ” అన్నాడు మహేశం.\n\"ఏమో. గెలిచి ఓడారో, ఓడి గెలిచారో మీకే తెలియాలి!'' అన్నది గౌరి.\nమహేశం తృప్తిగా నవ్వుతూ, “ఓడి గెలిచాను! పరీక్షలో ఓడి, నిన్ను గెలుచు కున్నాను!\" అన్నాడు.",
            "book_page_end": 15
        },
        {
            "title": "నేత్రలేపనం",
            "book_page_start": 16,
            "pdf_page_start": 16,
            "pdf_page_end": 18,
            "author": "వీరేపల్లి జయరాంరెడ్డి",
            "genre": "జానపద కథ",
            "moral": "నిజమైన తెలివితేటలు, ధర్మబుద్ధితో కూడినప్పుడు, అన్యాయం జరిగినవారికి న్యాయం చేయగలవు.",
            "keywords": [
                "నేత్రలేపనం",
                "నిధి",
                "భూతం",
                "ధర్మసందేహం",
                "శివాలయం"
            ],
            "characters": [
                "విశ్వనాధుడు (వైద్యుడు)",
                "పెద్దిరాయుడు (జమీందారు)",
                "భూతం",
                "మాధవుడు"
            ],
            "locations": [
                "సోగపురం",
                "బీడు"
            ],
            "content": "విశ్వనాధుడనే వైద్యుడికి మంచి హస్త వాసి గలవాడన్న పేరున్నది. ఆయన తన వద్దకొచ్చే రోగుల నుంచి పెద్దగా ఆశించేవాడు కాదు. ఒకనాడాయన ఏదో ఔషధం తయారు చేసేందుకు, అటకపై నుంచి పూర్వీకులనాటి తాళపత్రాలను దించి చూస్తూండగా, 'నేత్రలేపనం' అనే మందు చేసేపద్ధతి, ఆయన్ని బాగా ఆకట్టు కున్నది. ఆ లేపనాన్ని కంటికి రాను కుంటే, భూమిలో నిక్షిప్తమై వున్న ఏ వస్తువైనా కనబడుతుంది.\nవిశ్వనాధుడు కుతూహలంకొద్దీ, కావల సిన మూలికలు తెచ్చి, కల్వంలో నూరి నేత్రలేపనం తయారు చేశాడు. తర్వాత ఆదివారం, అమావాస్య కలిసేరోజు చూసు కుని, ఆ లేపనాన్ని కళ్ళకు కాటుకగా పెట్టుకుని, ఊరిబయట పొలాల్లోకి వెళ్ళాడు. ఆయనకు భూమిలోపల వున్న వన్నీ స్పష్టంగా కనబడసాగినై. ఒకచోట పచ్చికబీడులో నిలువులోతున, లంకెల బిందెలు ఆయన దృష్టిని ఆకర్షించాయి.\nఆ లంకెలబిందెలున్న స్థలం, జమీం దారు పెద్దిరాయుడిది. శాస్త్ర ప్రకారం భూమిలో ఆరడుగులలోపు దొరికే ఏ వస్తు వైనా భూమి యజమానికే చెందుతుంది.\nఅందువల్ల, జమీందారుకు యీ సంగతి చెప్పాలనుకుని, విశ్వనాధుడు లంకెల బిందెలున్నచోట గుర్తుగా ఒక పుల్లగుచ్చి, ఇంటికేసి బయలుదేరాడు.\nఆ రాత్రి భోజనం ముగించి, మర్నాడు జమీందారునుకలుసుకుందామనుకుంటూ విశ్వనాధుడు పడుకున్నాడు. ఒక రాత్రి వేళ మంచం పక్కగా ఏదో అలికిడి అయి, ఆయన కళ్ళు తెరిచిచూశాడు. ఎదురుగా ఒక భూతం గాల్లో కదులుతూ ఆయన కంటబడింది.\nవిశ్వనాధుడు కొంచెం భయపడి, అంత లోనే ధైర్యం తెచ్చుకుని భూతాన్ని.\n\"ఎవరు నువ్వు? నాతో ఏం పని?\" అని అడిగాడు.\nభూతం ఆయనకేసి తీవ్రంగా చూస్తూ, “నేనెవరో తెలియనంత అమాయకుడివా, నువ్వు ? ఆఁ, నేను భూతాన్ని ! అందునా పరమ కిరాతకజాతికి చెందిన భూతాన్ని,\" అన్నది.\n“సరే, భూతానివైన నీకు, మనిషినైన నాతో ఏం పని ?\" అని ప్రశ్నించాడు విశ్వనాధుడు తొణక్కుండా.\nఈసారి భూతం వికవికమంటూ నవ్వి, \"నీతో వైద్యశాస్త్రం గురించిన చర్చకో. వాదులాటకోవచ్చాననుకోకు. ఇంతకు ముందు నువ్వు, ఊరి పొలిమేరల్లో వున్న బీడులో, ఒకచోట ఎండుపుల్ల గుచ్చావు. అవునా?'' అని అడిగింది.\n\"అదేం నేరమా ? ఏదో తోచక అలా చేశాను,\" అన్నాడు విశ్వనాధుడు అమాయ కంగా ముఖం పెట్టి.\nజవాబుకు భూతం గుడ్లురిమి \"నన్నే మోసగించాలని చూస్తున్నావా? అక్కడ భూమిలో లంకెలబిందెలున్న వని, ఎలాగో తెలుసుకున్నావు. కాని ఒకటి గుర్తుంచుకో! నీకు కనబడిన నిక్షేపం, నేను నా వారసుడి కోసం పాతిపెట్టింది. అది నా మనవడు మాధవుడికి దక్కాలి మరెవళ్ళయినా దాన్ని తమదిగా చేసుకో వాలని చూశారో, వాళ్ళను సర్వనాశనం చేస్తాను.\" అంటూ మాయమైంది.\nభూతం హెచ్చరికకు విశ్వనాధుడు భయపడలేదు. కాని, ఇప్పుడాయనకొక ధర్మసందేహం కలిగింది. భూతం చెప్పి నట్టు, ఒకప్పుడు ఆ భూమి మాధవుడి తాతతండ్రులదే. అయితే, వాడిహయాం వచ్చాక దుబారాతనంవల్ల ఆస్తులన్నీ అమ్మేసి బికారిగా మారాడు. ఆ బీడు జమీందారు స్వాధీనమైంది. దాని యజ మానిక్కాక, మాధవుడికి నిక్షేపం అందజేయ్యాలనడంలో, అంతగా న్యాయం లేదు. మరి ఇప్పుడేం చేయాలి? అ రాత్రంతా బాగా ఆలోచించి విశ్వనాధుడు ఒక నిర్ణయానికి వచ్చాడు.\nమర్నాడు ఉదయం ఆయన, ఒక కుంచెడు తడిపిన ముడిశెనగలూ, శివ లింగం ఒక సంచీలో వేసుకుని పలుగూ, పారా తీసుకుని బీడులోకి వెళ్ళాడు.\nఅక్కడ లంకెలబిందెలు వున్నచోటుకు దూరంగా మూరెడు గుంట తవ్వి, అందులో శెనగలుపోసి, దాని మీద శివలింగాన్ని పెట్టి, మన్నుతో గుంట పూడ్చి ఇంటికి వచ్చాడు.\nఆ సాయంకాలానికి, శివలింగంలో సగభాగం గుంటలోంచి పైకి వచ్చింది.\nఅది చూసినవాడొకడు, ఆ వార్త ఊళ్లో చెప్పాడు. వెంటనే జనం, బీడులో ఈశ్వ రుడు వెలిశాడంటూ పూజలు చేయ సాగారు.\nతన పథకం పారినందుకు విశ్వ నాధుడు చాలా సంతోషించి, నలుగురు గ్రామ పెద్దల్ని తీసుకుని జమీందారు దగ్గిరకు వెళ్ళాడు. ఆయన జరిగింది విని. ఎంతో ఆనందపడిపోతూ, “దేవుడు వెలిసినచోటు, దేవుడిదే అవుతుంది.\nఅక్కడ ఆలయం కట్టేందుకు, బీడంతా ఈనాంగా యిస్తాను. నా తొలిచందా కూడా తీసుకోండి!\" అని డబ్బుతోపాటు, అప్పటి కప్పుడే ఈనాం పత్రం కూడా రాయించి యిచ్చాడు.\nవిశ్వనాధుడు, పెద్దల సమక్షాన లంకెల బిందెలు వున్నచోట నుయ్యి తవ్వడానికి మనుషుల్ని పురమాయించాడు. లంకెల బిందెలు బయటపడినై. అందరూ దాన్ని దైవలీలగా భావించారు.\nరెండు మూడు నెలల్లో, లంకెల బిందెల్లో దొరికిన ధనంతో, అక్కడ చక్కని శివాలయం నిర్మించబడింది.\nదూరంగా వున్న చింతచెట్టు పైనున్న భూతం మొదటినుంచీ జరిగినదంతా చూస్తూనే వున్నది. అది వైద్యుడి తెలివి తేటలకు అబ్బురపడుతూ, ఏమీ చేయలేక వూరుకున్నది.",
            "book_page_end": 18
        },
        {
            "title": "ఐదుప్రశ్నలు",
            "book_page_start": 19,
            "pdf_page_start": 19,
            "pdf_page_end": 26,
            "author": "చందమామ బృందం",
            "genre": "పౌరాణిక/జానపద ఫాంటసీ",
            "moral": "ధర్మం, పట్టుదల, గురువు అనుగ్రహం కలిసి వచ్చినప్పుడు ఎంతటి మహాశక్తిని అయినా జయించవచ్చు.",
            "keywords": [
                "ఐదు ప్రశ్నలు",
                "నెత్తురు నది",
                "అగ్నికుంభుడు",
                "సునందిని",
                "మహామాంత్రికుడు"
            ],
            "characters": [
                "ధీరసింహుడు",
                "సులోచన",
                "అగ్నికుంభుడు",
                "సునందిని",
                "కరుణాకరుడు (భటుడు)",
                "ముని"
            ],
            "locations": [
                "కౌశాంబి నగరం",
                "అరణ్యం",
                "కొండ కోట"
            ],
            "content": "మరునాడు ధీరసింహుడు రాగానే, సులో చన అతన్ని ఉచితాసనంలో కూర్చోబెట్టి. \"ఇక్కడికి ముప్ఫైయోజనాల దూరంలో పడమటి దిక్కున ఒక నది ప్రవహిస్తు న్నది. ఆ నదీజలం ఎప్పుడూ రక్తం లాగా ఉంటుంది. ఆ నది ఎక్కడ పుడు తున్నది? ఆ నదీజలం ఎందుకు రక్త మయంగా ఉన్నది? ఇదే నా రెండవ ప్రశ్న.'' అన్నది.\nధీరసింహుడు తొమ్మిది రోజులు గడువు తీసుకుని, గుర్రం మీద పడమటి దిక్కుగా పయనమయ్యాడు. అలా వెళ్ళి వెళ్ళి ఒక అరణ్య ప్రాంతం చేరుకున్నాడు. అరణ్య మధ్యంలో అతనికి భయానకమైన నెత్తు పేరు కనిపించింది. అతడు గుర్రం దిగి, నది గట్టు మీద కాలినడకనే వెళ్ళి, సూర్యాస్తమయసమయానికి ఆ నది జన్మ స్థానమైన చిన్న కొండ మీద ఉన్న కొలను దగ్గరకు చేరాడు.\nకొలను నిండా రక్తం సలసల కాగు తున్నట్టనిపించింది కొలను మధ్య ఒక వింత చెట్టు; ఆ చెట్టు కొమ్మల కు అసంఖ్యాకమైన స్త్రీ శిరస్సులు వేలాడు తున్నవి ! శిరస్సుల నుంచి అప్పుడప్పుడు రక్తం ధారలుధారలుగా కొలను లో కి కారుతున్నది!\nధీరసింహుడు అమితాశ్చర్యంతో ఆ దృశ్యాన్ని చూస్తున్నంతలో చీకటి పడింది.\nకాని, మరుక్షణమే ఆ ప్రాంతమంతా వింత వెలుగుతో నిండిపోయింది. చెట్టుకు వేలాడుతున్న తలలు ధీరసింహుణ్ణి చూసి పకపకా నవ్వసాగాయి. ఆ తరవాత, ఒక్కొక్క తలగా కొలనులోకి జారి పడ్డాయి. అన్నీ పడిన తరవాత, కొలను లోని రక్తం మాయమై, ఒక అద్భుత భవనం వెలిసింది. భవనం లోపలి విశాల మండపంలో ఒక రత్నఖచిత సింహాసనం ఏర్పడింది. కొంత సేపటికి పలువురు చెలి కత్తెలు వెంటరాగా, చుక్కలలో చంద మామ లాగా ఒక అపురూప సౌందర్యవతి మెల్లగా నడిచి వచ్చి. సింహాసనంలో కూర్చున్నది.\nవెంటనే, కొందరు పరిచారికలు పంచ భక్ష్య పరమాన్నాలు తెచ్చి వారికి వడ్డిం చారు. ఆ స్త్రీలు. దూరంగా కూర్చుని వున్న ధీర సింహుణ్ణి కూడా విందుకు రమ్మన్నారు. ధీరసింహుడు వెళ్ళి మరొక ఆసనంలో కూర్చుని, విందారగిస్తూ, \"మీ రెవరు ? ఏమిటీ వింత ?'' అని పలుసార్లు ప్రశ్నించాడు.\nకాని, ఒక్కరు కూడా అతని ప్రశ్నకు సమాధానం చెప్పలేదు. భోజనాలయ్యాక, ఆ యువతులందరూ ధీరసింహుడి చుట్టూ చేరి తెల్లవారేవరకూ నృత్యగానాలతో అతనికి ఆనందం కలిగించారు. తెల్లవార గానే. భవనం మాయమయింది; స్త్రీ లందరూ తలలుగా మారి, మునుపటి లాగానే, నెత్తుటికొలను మధ్య ఉన్న చెట్టుకొమ్మలకు వేలాడసాగారు !\nఈ వింత దృశ్యం యొక్క రహస్యం తెలుసుకోవాలన్న నిశ్చయంతో, ధీర సింహుడు చుట్టుపక్కల కలయజూశాడు. కనుచూపు మేరలో ఎక్కడా నరమానవుడి జాడ కలిపించలేదు. అతడు తిన్నగా పడమటి దిక్కుకేసి నడవసాగాడు. అలా కొంతదూరం వెళ్ళాక ఒక గుహ కనిపిం చింది. అతడు గుహలోకి తొంగిచూశాడు. ఒక ముని కళ్ళు మూసుకుని కూర్చుని తపస్సు చేసుకుంటున్నాడు. ధీరసింహుడు గుహలోకి వెళ్ళి, మునికి భక్తితో సాష్టాంగ నమస్కారం చేశాడు.\nముని కళ్ళు తెరిచి పలకరించాక, ధీరసింహుడు, తన వృత్తాంతమూ, తను వచ్చిన పనీ తెలియజెప్పి, “మునివర్యుల కరుణ వున్నట్టయితే, నా పని సులభంగా నెరవేరగలదు,'' అన్నాడు.\n“నాయనా, నీకు కనిపించిన స్త్రీలలో అందరికన్నా అందమైన కన్య సునందిని. ఆమె అగ్నికుంభుడనే ఇంద్రజాలికుడి మేనకోడలు. యుక్తవయసు రాగానే, సునందిని ఒక యువకుణ్ణి వివాహమాడా లనుకున్నది. అగ్నికుంభుడికి, అది ఇష్టం లేక, ఆమెపై ఆగ్రహించి, చెలికత్తెలతో సహా ఆమెను తన మాయతో బంధిం చాడు. అగ్నికుంభుడు మరణిస్తే తప్ప సునందినికి నెత్తుటి కొలను చెట్టుకొమ్మపై నుంచి విముక్తి లభించదు.\" అన్నాడు ముని.\n\"మునీశ్వరా, తమ దయ ఉన్నట్ట యితే, నేను ఆ దుర్మార్గుణ్ణి హతమార్చి, సునందినికి విముక్తి గలిగించగలను.\" అన్నాడు ధీరసింహుడు.\n\"ధీరసింహా, అగ్నికుంభుణ్ణి హత మార్చగల శక్తిసామర్థ్యాలు నీకున్నవి. అయినా, వాడు పరమక్రూరుడూ, జిత్తుల మారీ అయిన మహామాంత్రికుడు. వాడి మాయాజాలం నీ మీద పని చేయకుండా వుండే విధంగా నీకొక మంత్రం ఉపదేశి స్తాను త్రికరణశుద్ధిగా, భక్తితో ఆమంత్రం జపించినట్టయితే వాణ్ణి నువ్వు సులభంగా జయించగలవు.\" అనిముని, ధీరసింహుడి చెవిలో మంత్రం ఉపదేశించాడు.\nధీరసింహుడు మునికి కృతజ్ఞతతో నమస్కరించాడు. ముని ధీరసింహుణ్ణి కళ్ళు మూసుకోమని, తల మీద దండంతో తాకాడు. ధీరసింహుడుకళ్ళు తెరిచి చూ సే సరికి అతడు ఆకాశాన్నంటుతున్న ఒక కొండ పాదతలంలో ఉన్నాడు. కొండంతా పూలతో కప్పబడినట్టు వింత వింత పూవులు పూచి కళకళలాడుతున్నవి.\nముని చెప్పిన అగ్నికుంభుడి కోట ఈ కొండ మీదే వున్నది కాబోలు అనుకుని ధీరసింహుడు అ కొండకేసి నడిచాడు.\nమరుక్షణమే పులులూ, సింహాలూ గర్జిస్తూ అతని మీదికి దూకాయి. ధీరసింహుడు ఏమాత్రం భయపడకుండా మునీశ్వరుడు ఉపదేశించిన మంత్రాన్ని మూడుసార్లు జపించాడు. అంతే. ఒక్క జంతువు కూడా కనిపించలేదు.\nమరి కొంతదూరం వెళ్ళేసరికి. ధీర సింహుడి పాదాలు నేలకు అంటుకు పోయి, ఊడి రాలేదు. ఇది కూడా ఇంద్ర జాలికుడి పనే అని తలచి, మళ్ళీ ధీర సింహుడు మంత్రం జపించడంతో పాదాలు ఊడివచ్చి, అతడు మామూలుగా నడవ సాగాడు.\nఆ కొండమీద ఉన్న కోటలో కూర్చుని, అగ్నికుంభుడు తాళపత్ర గ్రంథాల ను తెరచిచూసి, ధీరసింహుడుతనకేసిరావడం గ్రహించాడు. ధీరసింహుడు తన కోటలో ప్రవేశించడం అపాయం అని తెలుసుకుని, ఆటంకం కలిగించడానికి అగ్నికుంభుడు ఒక ఉపాయం ఆలోచించాడు. తన మాయాజాలంతో మాయాసునందినిని సృష్టించి, చెలికత్తెలతో సహా ధీరసింహుడి దగ్గరకు పంపాడు.\nమాయాసునందిని మందహాసం చేస్తూ, చెలికత్తెలతో కలిసి ధీరసింహుడికి ఎదురు వెళ్ళింది. ఆమెను చూడగానే ధీరసిం హుడు అమితాశ్చర్యం చెంది. \"నెత్తురు కొలను వింతచెట్టుకు వేలాడుతున్న మీరు, ఇంతలో ఇక్కడికి ఎలా రాగలిగారు?” అని అడిగాడు.\n\"అంతా మా మేనమామ దయ. ఆయన కనికరించి మమ్మల్ని ఆ మాయ నుంచి విడిపించాడు. రా, మాతో కలిసి విందుభోజనం చేద్దువుగాని,\" అన్నది మాయాసునందిని నవ్వుతూ.\nధీరసింహుడు ఆమె మాటలు నమ్మి. ఆమె వెంట వెళ్ళాడు. మంచి మాటలతో, ఆమె, మత్తుమందు కలిపిన పానీయం అతనికి అందించింది. ఆ పానీయం తాగ గానే ధీరసింహుడు సొమ్మసిల్లి పడి పోయాడు. వెంటనే మాయాసునందిని అతన్ని బంధించి తీసుకుపోయి అగ్ని కుంభుడికి అప్పగించింది !\nఅగ్నికుంభుడు నిప్పులురాలే కళ్ళతో, \"ఈ దుర్మార్గుడి కాళ్లు, చేతులుబంధించి, జ్వాలాకూపంలో పడవేయండి,\" అని భటులను ఆజ్ఞాపించాడు.\nఇంతలో ధీరసింహుడికి స్పృహవచ్చి మోసం గ్రహించాడు. ఒక్కక్షణం మునీశ్వరుణ్ణి స్మరించి, మంత్రం జపిం చాడు. ఆ కారణంగా అతడు కణకణ మండే భయంకరమైన జ్వాలాకూపంలో పడినప్పటికీ మరణించలేదు. మల్లెల పాన్పు మీది నుంచి వచ్చినట్టు, సురక్షి తంగా పైకి లేచి వచ్చాడు.\nవెంటనే అతణ్ణి కారాగారంలో బంధించ మని ఆజ్ఞాపించాడు అగ్నికుంభుడు.\nచెరసాలపాలయిన ధీరసింహుడు, ఆరోజు రాత్రి కాపలాభటుడైన కరుణాకరుడితో మంచిగా మాటలు కలిపాడు. ఆ భటుడు కూడా అగ్నికుంభుడి శత్రువనీ, కాలం కలిసిరాక భటుడుగా ఉన్నాడనీ తెలుసు కున్నాడు. సునందిని పెళ్ళాడాలను కున్నది కూడా కరుణా కరుణ్ణి అని తెలియవచ్చింది. అతడు భటుడితో, \"నన్ను చెరసాలనుంచి విడిపించావంటే, అగ్నికుంభుణ్ణి హతమార్చి, సునందినితో నీ వివాహం జరిపిస్తాను,'' అన్నాడు.\n\"అది నువ్వ ను కున్నంత సులభం కాదు. అగ్నికుంభుడు పరమక్రూరుడు; మ హా మాంత్రికుడు. ఈ కొండ మీది సురక్షితమైన కోట మాత్రమే వాడి నివాసం కాదు. వాడు తన మాయాశక్తితో కొండకు ముప్ఫైవేల అడుగుల ఎత్తున ఒక మేఘ మండలం నిర్మించుకుని తన కేదైనా ఆపద వాటిల్లినప్పుడు, ఆ మేఘమండలం లోకి వెళ్ళిపోతాడు. మానవమాత్రు లెవ్వరూ దాని దరిదాపులను సమీపించ జాలరు,'' అన్నాడు కరుణాకరుడు.\n\"దుర్మార్గంఆట్టేకాలంసాగదు.ధర్మం కోసం పోరాడేవాళ్ళకు అపజయం అంటూ రాదు. మొదట నువ్వు, చెరసాలతాళం తీసి నన్ను విడిపించి, వాడి కోటకు దారి చూపావంటే మిగతా జరగవలసింది నేను చూ సు కుంటా ను.\" అన్నాడు ధీర సింహుడు.\nకరుణాకరుడు ధీరసింహుడి మాటలకు సంతోషించి, చెరసాలతాళం తీసి, అతణ్ణి వెంటబెట్టుకుని అగ్నికుంభుడి కోటకేసి బయలుదేరాడు. దారిలో వారికి చాలా చెట్లు కనిపించాయి. \"నిజానికి ఇవన్నీ చెట్లుకావు; అగ్ని కుంభుణ్ణి ఎదిరించ వచ్చిన వాళ్ళ నందరినీ, తన మంత్ర శక్తితో వాడిలా చెట్లుగా మార్చివేశాడు!'' అన్నాడు కరుణాకరుడు.\nధీరసింహుడు మునిని స్మరించి, అగ్ని కుంభుడి మాయ నశించి వాళ్ళందరికీ అసలు రూపాలు రావాలని కోరుకుని మంత్రంజపించాడు. మరుక్షణమేఅక్కడి చెట్లన్నీ మనుషులుగా మారాయి. వాళ్ళం దరూ అమితోత్సాహంతో, సైనికుల్లా ధీర సింహుడి వెంట బయలుదేరారు !\nతన కోటలో కూర్చుని తాళ పత్ర గ్రంథాలనుతిరగవేస్తూన్న అగ్నికుంభుడు, ధీరసింహుడు సైన్యాన్ని సమీకరించుకుని, తన మీదికి రావడం గ్రహించి, తన మాయతో ఆ ప్రాంతమంతా గాఢాంధకారం అలముకునేలా చేశాడు. కొండ అమాంతం కంపించసాగింది. ఆ హఠాత్ పరిణా మానికి భయభ్రాంతులై, ధీరసింహుడి వెంట నడిచే సైనికులు హాహాకారాలు చేశారు. వెంటనే ధీరసింహుడు మంత్రం జపించగానే కొండ కంపించడం ఆగి పోయింది. చీకటి మటుమాయమయింది.\nఆ తరవాత అగ్ని కుంభుడు తన మాయాశక్తితో, సేనల మధ్య పాములు సృష్టించాడు; మంటలు పుట్టించాడు. కాని, ధీరసింహుడు వాటినంతటినీ తన మంత్రశక్తితో మటుమాయం చేశాడు. ఇక ఏమి చేయడానికి తోచక, అగ్నికుంభుడు కోట నుంచి అదృశ్యమై, మేఘమండ లానికి పారిపోయాడు !\nధీరసింహుడి సేనలు కోటలో ప్రవేశిం చాయి. కోట లోపల బంగారు భవనాలూ, చక్కటి ఉద్యానవనాలూ కంటబడ్డాయి. నిర్మానుష్యంగా ఉన్నప్పటికీ అక్క డక్కడ తినుబండారాలు కనిపించాయి. ధీరసింహుడి అనుచరులకు ఆకలి వేయ డంతో, వాటిని తీసి తిన్నారు. కాని, కొంతసేపటికల్లా వాళ్ళందరూ ఒళ్ళు తిరిగిపడిపోయారు. ధీరసింహుడు దాపుల నున్న కొలనులోని నీళ్ళు తెచ్చి మంత్రించి, ఆ మంత్రజలం వాళ్ళ మీద చిలకరిం చాడు. మరుక్షణమే వాళ్ళందరూ నిద్ర నుంచి లేచినట్టులేచి నిలబడ్డారు!\nకరుణాకరుడు వెంటరాగా, ధీర సింహుడు కోట వెలుపలికి వచ్చి. ఒక బండ మీద కూర్చుని, ఆకాశం కేసి, చూస్తూ, అగ్నికుంభుడి మేఘ మండలం కూలిపోవాలన్న సంకల్పంతో మంత్రం జపించసాగాడు. కొంతసేపటికి మేఘ మండలం ఫెళ ఫెళారావంతో విరిగి, వేనవేల ముక్కలుగా నేలకూలింది. అనుచరులతో సహా మాంత్రికుడు అగ్ని కుంభుడు, కిందపడి ప్రాణాలు కోల్పో యాడు !\nఅందరూ హర్షధ్వానాలు చేశారు.\nఆ తరవాత ధీరసింహుడు, కోటకు కొంతమంది భటులను కాపలా వుంచి, కరుణాకరుణ్ణి వెంటబెట్టుకుని, నెత్తురు కొలను ఉన్నచోటికి బయలుదేరాడు.\nకాని, అంతలోనే, సునందిని తన చెలికత్తె లతో కలిసి కోటకేసి రావడం వారికి కనిపిం చింది. మాయావి అయిన అగ్నికుంభుడి మరణంతో, వాడి మాయాశక్తి సైతం పటాపంచలయింది!\nసునందిని దగ్గరికి వచ్చిన తరవాత, \"ముని ఆశీర్వాద బలంతో దుర్మార్గు డయిన అగ్నికుంభుణ్ణి హతమార్చాను. ఆ కారణంగానే నీకు నెత్తురుకొలను నుంచి విముక్తి లభించింది. ఇప్పుడు నువ్వు కోరిన కరుణాకరుణ్ణి వివాహమాడి సుఖంగా జీవించు.\" అన్నాడు ధీరసిం హుడు.\nసునందిని పరమానందంతో అంగీకరిం చింది. ధీరసింహుడు, సునందిని కరుణా కరుల వివాహం ఘనంగా జరిపించాడు.\nఆ తరవాత అతడు తనకు సహాయపడిన ముని సమక్షానికి వెళ్ళి నమస్కరించి, ఆయనవద్ద సెలవు తీసుకుని కౌశాంబి నగరం చేరుకున్నాడు.\nఅతడు, సులోచనను దర్శించి, నెత్తు పేరు పుట్టుపూర్వోత్తరాలను వివరంగా తెలియజెప్పాడు. అంతా విన్న సులోచన, \"అవును. నువ్వు చెప్పినదంతా నిజమే. మహామాయావి అయిన మాంత్రికుడి మర ణంతో ఆనది కూడా మామూలుగా నిర్మల జలంతో ప్రవహిస్తున్నట్టు తెలియవచ్చింది. రేపు వచ్చావంటే, మూడవ ప్రశ్న చెబు తాను.\" అని ధీరసింహుణ్ణి సాదరంగా సాగనంపింది! —(ఇంకావుంది)",
            "book_page_end": 26
        },
        {
            "title": "విద్యార్హత",
            "book_page_start": 27,
            "pdf_page_start": 27,
            "pdf_page_end": 32,
            "author": "వసుంధర",
            "genre": "బేతాళ కథ",
            "moral": "నిజమైన జ్ఞానం అహంకారాన్ని తగ్గిస్తుంది. అహంకారంతో కూడిన విద్య, రాజ్యాంగ క్షేమానికి ప్రమాదం.",
            "keywords": [
                "విద్యార్హత",
                "అహంకారం",
                "మూర్ఖత్వం",
                "గురుకులం",
                "విక్రమార్కుడు"
            ],
            "characters": [
                "విక్రమార్కుడు",
                "బేతాళుడు",
                "కోసలరాజు",
                "విజయుడు",
                "అజయుడు",
                "విద్యానందయోగి"
            ],
            "locations": [
                "శ్మశానం",
                "కోసల రాజధాని నగరం",
                "విద్యానందయోగి గురుకులం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టుపై నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు.\nఅప్పుడు శవంలోని బేతాళుడు, \"రాజా, పట్టుదలా, శ్రమలకోర్చగలిగినశక్తీ వివేక వంతులూ, జ్ఞానులకేకాదు; మూర్ఖులకు కూడా వుంటుంది. నువ్వు మూర్ఖుడివా లేక జ్ఞానివా అన్న శంక కలుగుతున్నది. ఏది ఏమైనా, జ్ఞానిగా పేరొందిన ఒక స్వార్థపరుడి కథ చెబుతాను, శ్రమ తెలియకుండా, విను.\" అంటూ ఇలా చెప్పసాగాడు:\nకోసల రాజధానీనగరం పొలిమేరల్లో, విద్యానందయోగి అనే పండితుడు ఒక గురుకులాశ్రమాన్ని నెలకొల్పాడు. ఆయన బోధనలవల్ల పరమ మూర్ఖులు కూడా మహాజ్ఞానులవుతారన్న ప్రతీతి వచ్చింది.\nకోసలరాజుకు ఇద్దరు భార్యలు. పెద్ద భార్య కొడుకు విజయుడు బుద్ధిమంతుడు. పదహారేళ్ళ వయసులోనే సకల శాస్త్ర పారంగతుడయ్యాడు. రెండోభార్య కొడుకు అజయుడు మాత్రం అతి గారాబంవల్ల. ఒక్క విద్య కూడా తిన్నగా నేర్చుకోలేదు.\nఒకరోజున చిన్నరాణి, అజయుడి పరిస్థితి గురించి భర్తకు చెప్పుకుని, \"నా గారాబం వాణ్ణి పాడుచేసిందని ఒప్పు కుంటాను. నా తప్పు మన్నించి వాడికి కూడా సకల శాస్త్రాలూ వంటబట్టేలా చేయండి. విజయుడితో పోల్చి, అంతా వాణ్ణి చిన్నబుచ్చుతూంటే, నాకు అవమా నంగా వుంటున్నది.'' అన్నది.\nకోసలరాజు ఇది విని, \" చేసుకున్న వారికిచేసుకున్నంత మహాదేవ! అజయుడు శుద్ధ మొద్దు. వాడికి చదువు రాదు. దీనికి నేనేం చేయగలను?'' అన్నాడు.\n''అజయుడు చాలా తెలివైనవాడు. అతడి దృష్టిని చదువుమీదికి మళ్ళించ గల మంచి గురువు లభిస్తే, చదువులో వాడు అన్నను మించిపోగలడు,\" అన్నది. చిన్నరాణి.\nరాజు కా సేపాలోచించి, \"మన నగరపు పొలిమేరల్లో విద్యానందయోగి గురుకులా శ్రమం వున్నది. ఆయన ఎటువంటివాడి కైనా చదువు చెప్పగలడంటారు. అయితే ఆశ్రమనియమాలు కఠోరంగా వుంటాయి. అక్కడ అన్ని జాతులవాళ్ళూ సమంగా చూడబడతారు. రాజు, పేద అన్న భేదం లేకుండా అందరూ ఒకేరకం నియమాలు పాటించి తీరాలి. అందువల్లనే నేను, మన విజయుణ్ణి కూడా అక్కడికి పంప లేదు. నా సంగతికేం? మన నగరంలోని భాగ్యవంతులెవ్వరూ తమ బిడ్డలను, విద్యానందయోగి గురుకులాశ్రమానికి పంపడంలేదు. మన అజయు డక్కడి కఠోర నియమాలకు తట్టుకోగలడా?” అన్నాడు.\nఇందుకు చిన్న రాణి, \"తమరు అజయుడితోపాటు, విజయుణ్ణి కూడా అక్కడికి పంపండి. అన్నను చూసి వాడూ వినయం నేర్చుకుంటాడు. అందువల్ల చదువురాని కారణంగా, తన నొక్కడినే అక్కడికి పంపారని చిన్నబుచ్చుకో నవసరంలేదు,'' అన్నది.\nరాజు అందుకు అంగీకరించి, కొడుకు లిద్దరినీ విద్యానందయోగి ఆశ్రమానికి పంపాడు.\nకొద్ది రోజులు గడిచిన తర్వాత, పిల్లల విద్యాభ్యాసం ఎలా జరుగుతున్నదీ చూడా లని రాజు, ఇద్దరు రాణులనూ వెంట బెట్టుకుని గురుకులాశ్రమానికి వెళ్ళాడు.\nవాళ్ళందరూ ఆశ్చర్యపోయేవిధంగా, అక్కడ అజయుడెంతో ఉత్సాహంగా కనిపించాడు.\n\"నాయనా, ఇక్కడ నీకెలాగుంది?\" అని అడిగాడు రాజు, అజయుణ్ణి ఆప్యా యంగా.\n\"విద్యానందయోగి, మహాజ్ఞాని. నాకు చదువంటే ఆసక్తి కలిగింది. అందరూ ఏళ్ళతరబడి నేర్చుకుంటున్న శాస్త్రాలను, నేను రోజు కొకటి చొప్పున నేర్చుకున్నాను. రెండు వారాల్లోనే, నేను ముఖ్యమై న శాస్త్రాలన్నీ నేర్చేసుకున్నాను.\" అన్నాడు అజయుడు ఆనందంగా.\nచిన్నరాణి ఎంతో సంబరపడి, \"నువ్వేం నేర్చుకున్నావో ఒక్కొక్క శాస్త్రమే క్లుప్తంగా వివరించు, నాయనా,” అన్నది.\n\"అమ్మా, నీకా శాస్త్రాలన్నీ అంత సుల భంగా అర్థం కావు. తీరిక సమయంలో నేను, గురువుగారి వద్ద విన్న ఉపనిష త్కథలు చెబుతాను. ప్రతి క థ లో నూ ఎంతో గొప్ప నీతి వున్నది,” అంటూ అజయుడు అప్పటికప్పుడు కొన్ని కథలు చెప్పాడు.\nఆ కథలన్నీ మూర్ఖులకు సంబంధించి నవి. ప్రపంచంలో తమకు తెలియంది లేదనీ, తెలివితేటలలో తమను మించిన వారు లేరనీ అనుకుని, అహంకరించి భంగపడ్డ మూర్ఖుల కథలవి.\n\"అన్నయ్య కనిపించడేం? వాడి చదువెలా కొనసాగుతున్నది?\" అని అడిగింది పెద్దరాణి ఆత్రుతగా.\n“ఇప్పుడు నేను చెప్పిన కథలను విద్యా నందయోగి మాకు వినిపించాడు. కొత్తగా చేరిన విద్యార్థుల కాయన, ఈ కథలు చెప్పడం ఆచారమట. ఈ కథలు వినగానే, అన్నయ్య నిరుత్సాహపడిపోయాడు. తన కేమీ తెలియదనీ, తను నేర్చుకోవలసింది చాలా వున్నదనీ అనుకోసాగాడు. అందు కని అస్తమానూ గ్రంథ పారాయణం చేస్తున్నాడు,'' అన్నాడు అజయుడు.\nరాజు, ఈ మాటలు విని ఆశ్చర్యపడి, విజయుడి కోసం కబురు పంపాడు.\nవిజయుడు రావడానికి కొంత సేపు పట్టింది. వాడు చాలా దిగులు గా కనిపించడం చూసి రాజు, \"ఏం, నాయనా ! యిలా వున్నావేం? మేము వచ్చామని తెలిసి కూడా చూడ్డానికి రాలేదు,'' అన్నాడు.\nవిజయుడు తండ్రికి నమస్కరించి, \"నేను అంతఃపురంలో వుండి, గురువులు నేర్పినవాటిని నేర్చుకుని, నాకన్నీ తెలుసు నని గర్వపడ్డాను. అతిముఖ్యమైన ఎంతో కాలం వృధాచేశాను. నేను నేర్చుకోవల సినదింకా ఎంతో వున్నది. త్వరలోనే రాజ్యభారం నిర్వహించవలసి వున్నది కాబట్టి, వీలంత త్వరగా అన్నీ తెలుసుకో వాలనుకుంటున్నాను. అందుకే, నా సమ యంలో ఒక్కక్షణం కూడా వృధా చెయ్యడం లేదు,\" అన్నాడు వినయంగా.\nఈలోగా విద్యానందయోగి అక్కడికి వచ్చి, \"ప్రభువుల రాకగురించి నాకు కొంత ఆలస్యంగా తెలిసింది. జపంలో వున్నాను. నా ఆలస్యానికి మన్నించండి. నా శిష్యులు తమకేమీ లోటు చేయలేదు గదా!'' అన్నాడు.\nరాజు, యోగికి నమస్కారం చేసి, ఆయనకు తన కొడుకు లిద్దరి మాటలూ చెప్పి. '' నేననుకున్నదానికి భిన్నంగా వున్నాయి, వీళ్ళ మాటలు. వీరి చదువుపై, మీ అభిప్రాయం ఏమిటి?” అని అడిగాడు.\n\"ప్రభూ, వి జ యుడిక్కడ రెండు సంవత్సరాలపాటు విద్యాభ్యాసం చేస్తే, సకల శాస్త్ర పారంగతుడిగా, నేను యోగ్యతా పత్రం యిస్తాను. అది పొందిన వ్యక్తికి భక్తి, వేదాంత, లోకజ్ఞానాల్లో తిరు గుండదు.\" అన్నాడు విద్యానందయోగి.\n“మరి అజయుడి సంగతేమిటి?'' అని అడిగాడు రాజు.\n\"అజయుడు అసాధారణ ప్రజ్ఞా వంతుడు. ఏక సంథాగ్రాహి. విద్యా భ్యాసానికి అతడికి గురువు అవసరం లేదు. అతడికి విద్యాబోధన చేయడానికి, నా తెలివిచాలదు. అతడిని, యీ రోజే మీరు ఇంటికి తీసుకు వెళ్ళవచ్చు.\" అన్నాడు విద్యానందయోగి.\nరాజు, ఆయన్ని ఏదో అడగబోయిన వాడల్లా మౌనం వహించి, అప్పటికప్పుడే అజయుణ్ణి తన వెంట రాజధానికి తీసుకు పోయాడు.\nబేతాళుడు ఈ కథ చెప్పి. \"రాజా, ఎంతో జ్ఞానిగా నలుగురిచేతా ప్రశంసించ బడే, విద్యానందయోగి స్వార్థపరుడని తెలుస్తున్నదిగదా ! అజయుడు ఏక సంథా గ్రాహి, అతడి వి ద్యాభ్యాసానికి గురువు అవసరం లేదు — అన్న యోగి మాటల వెనక ఏదో మర్మం వుండివుండాలి. తన దగ్గిర అతడు మరి కొంతకాలం విద్య నభ్యసిస్తే, కానున్నరాజైన విజయుణ్ణి మించిపోగలడన్న భయం యోగి కున్న దని, నా అనుమానం. భవిష్యత్తులో రాజగురువుగా మరింత కీర్తిప్రతిష్ఠలు గడించాలన్న యోగి స్వార్థబుద్ధే కదా. అజయుడికి విద్యనేర్ప నిరాకరించడానికి మూలకారణం? ఈ సందేహానికి సమా ధానం తెలిసి కూడా చెప్పకపోయావో, నీ తల పగిలిపోతుంది,'' అన్నాడు.\nదానికి విక్రమార్కుడు, \"ఒక రాజ కుమారుణ్ణి, అతడి తండ్రి ఎదట మూర్ఖు డనడం తగనిపని. అందువల్లనే విద్యా నందయోగి ఎంతో మృదువుగా, ఆసంగతి రాజుకు అర్థమయ్యేలా చెప్పాడు.\nఅజయుడు ఏకసంథాగ్రాహి కావచ్చు; కాని అతడు జన్మతః మూర్ఖుడు. అతడి మూర్ఖత్వం తొలగించాలని యోగి, అతడికి కొన్ని మూర్ఖుల కథలు చెప్పాడు. అవి విన్న అజయుడికి, తను ఆ కథలలో లాంటి మూర్ఖుడినన్న విషయమే స్ఫురించ లేదు. రెండు వారాల్లో తను సకలశాస్త్ర పారంగతుడినయ్యాననుకునే అజయుడు, నిజంగానే శాస్త్రజ్ఞానంలో దిట్ట అయితే, అహంకారంకొద్దీ అందర్నీ బాధించగలడు.\nఅతడు రాజు కొడుకు కావడంవల్ల, అతడి అహంకారం లోకులందరికీ యిబ్బంది కలిగిస్తుంది. ఆ కారణంగా అతడు విద్య నేర్చుకునేందుకు అర్హుడుకాదు! విద్యా నందయోగి ఎంతో నిస్వార్థబుద్ధితో, రాజ్య క్షేమం కోరి అజయుడికి విద్యనేర్ప నిరాక రించాడు,\" అన్నాడు.\nరాజుకు ఈ విధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. — (కల్పితం)",
            "book_page_end": 32
        },
        {
            "title": "ఆవులపంపకం",
            "book_page_start": 33,
            "pdf_page_start": 33,
            "pdf_page_end": 34,
            "author": "శ్రీ రామకమల్",
            "genre": "నీతి కథ",
            "moral": "తెలివైన ఆలోచనలు, క్లిష్టమైన సమస్యలను సులభంగా పరిష్కరించగలవు.",
            "keywords": [
                "ఆవుల పంపకం",
                "తెలివితేటలు",
                "వారసత్వం",
                "భాగస్వామ్యం",
                "పేరిశర్మ"
            ],
            "characters": [
                "ధర్మయ్య",
                "శివయ్య",
                "నారయ్య",
                "పేరిశర్మ"
            ],
            "locations": [
                "ఒక ఊరు"
            ],
            "content": "ఒక ఊళ్ళో ధర్మయ్య అనే భాగ్య వంతుడు, చనిపోయేముందు, తనకుమారు లైన శివయ్య, నారయ్యలను పిలిచి, \"నేను చనిపోయాక, నా ఆస్తిని మీరిద్దరూ పూచికపుల్లతో సహా, సమంగా పంచుకో వాలి !'' అని చెప్పాడు.\nతండ్రి చనిపోగానే కొడుకు లిద్దరూ, మొత్తం ఆస్తిని రెండు వాటాలు చేశారు. అన్నీ సమంగా సరిపోయాయి. కాని, ఆవులు మాత్రం మొత్తం పదమూడవడం వల్ల, ఏం చేయాలో యిద్దరికీ తెలియలేదు.\nవీళ్ళ సమస్య గురించి విన్న, పేరిశర్మ అనే పేద బ్రాహ్మణుడు వాళ్ళతో, \"మీ నాన్నగారి పెద్దకర్మకు, గోదానం చేస్తారని ఆశపడ్డాను. నాకు ఒకే ఒక్క ఆవున్నది. అది యిచ్చేపాలు, నా కుటుంబానికి చాలడం లేదు. ఒక్క ఆవును మీరు, నాకు యిస్తే, మీ నాన్నగారి ఆత్మకు శాంతి కలుగుతుంది. నా కుటుంబం సుఖపడు తుంది. మీ ఆవులపంపకమూ సులువుగా తేలిపోతుంది.\" అని సలహా యిచ్చాడు.\n\"దానాలమీద మాకు నమ్మకం లేదు. నువ్వు కూడా దానాలకాశపడక, కష్టపడి బ్రతుకు.'' అన్నారు అన్నదమ్ములు.\nపేరిశర్మ వెంటనే, \"నేను దానాల మీదే ఆశపడి బ్రతికితే, మీవంటివాళ్ళే ఎక్కువగా వున్న యీ ఊళ్ళో పూట గడపడమే కష్టమవుతుంది. నా తెలివి తేటలతో తీర్పులు చెబుతూ, అందుకు ప్రతిఫలం తీసుకుంటున్నాను. నేను కోరిన ప్రతిఫలం యిస్తానంటే, మీ ఆవుల పంపకం కూడా తేల్చగలను,'' అన్నాడు.\n\"ఏం కావాలో చెప్పు?\" అన్నారు శివయ్యా. నారయ్యా.\n\"ఒక ఆవునిస్తేచాలు.'' అన్నాడు పేరిశర్మ.\n\"నీకు ఆవునిస్తే, ఎలాగూ లెక్క తేలి పోతుంది. ఇందులో నీ తెలివి ఏముంది?\" అన్నారు శివయ్యా. నారయ్యా.\n\"మీరు, నాకు ఆవునివ్వకుండా నే పంపకం తేలిపోతుంది. అప్పుడే నేను. మిమ్మల్ని ప్రతిఫలం అడుగుతాను సరేనా?\" అన్నాడు పేరిశర్మ.\nశివయ్యా, నారయ్యలకు కుతూహలం పెరిగిపోయింది. పేరిశర్మ ఏం చేస్తాడో ఎంత ఆలోచించినా వాళ్ళకు స్ఫురించక, “సరే, ముందు పంపకం జరిగిపోవాలి. మా యిద్దరికీ ఆవులు సమంగా రావాలి. నీకు ప్రతిఫలంగా ఆవును యిచ్చిం తర్వాత కూడా, మా దగ్గిర ఆవులు సమంగా వుండాలి.'' అన్నారు అన్నదమ్ములు.\n\"అలాగే ! నా ఆవునొకదాన్ని. మీ ఆవు లలో కలుపుకోండి. ఇప్పుడు మొత్తం పధ్నాలుగు ఆవులయ్యాయికదా? అంటే, మీకు చెరొక ఏడావులు వస్తాయి. పంపకం తేలిపోయినట్టేగదా ? \" అని అడిగాడు పేరిశర్మ.\n\"చాలా బాగుంది! కాని, నీకొక ఆవును ప్రతిఫలంగా యిచ్చాక. మా పంపకం ఎలా?'' అన్నారు శివయ్య, నారయ్యలు.\n\"నాకొక ఆవు నిచ్చాక, మీ దగ్గిర వుండేవి పన్నెండావులే కదా? ఇంక పంపకంలో యిబ్బందేముంది?'' అన్నాడు పేరిశర్మ.\n\"మరి నువ్విచ్చిన, ఆవో?\" అన్నారు అన్నదమ్ములు.\n\"నేను, మీకు ఆవునివ్వలేదు. పంపకం కోసం నా ఆవును, మీ ఆవుల్లో కలిపాను — అంతే! పంపకం అయిపోయింది కాబట్టి, నా ఆవును నేను తిప్పి తీసుకుంటాను,'' అన్నాడు పేరిశర్మ.\nఆ మాటలకు శివయ్య, నారయ్యలు నవ్వి. పేరిశర్మకు ఒక ఆవును యిచ్చి, \"దీన్ని నీ పంపకానికి ప్రతిఫలంగా యివ్వడం లేదు. నీ మాటకారితనానికీ, తేలివితేటలకూ మాత్రమే,'' అన్నారు.\nపేరిశర్మ, వాళ్ళిచ్చిన ఆవును తీసుకుని సంతోషంగా ఇంటికి వెళ్ళిపోయాడు.",
            "book_page_end": 34
        },
        {
            "title": "నెహ్రూకథ –1",
            "book_page_start": 43,
            "pdf_page_start": 43,
            "pdf_page_end": 46,
            "author": "చందమామ బృందం",
            "genre": "చరిత్ర",
            "moral": "నాయకులు, చిన్నప్పటినుంచీ కఠినమైన శిక్షణ, ప్రేమల మధ్య పెరుగుతారు. (Implied)",
            "keywords": [
                "జవహర్‌లాల్ నెహ్రూ",
                "మోతీలాల్ నెహ్రూ",
                "స్వరూపరాణి",
                "న్యాయవాది",
                "సిపాయిల కలహం"
            ],
            "characters": [
                "జవహర్‌లాల్ నెహ్రూ",
                "మోతీలాల్ నెహ్రూ",
                "గంగాధర్ నెహ్రూ",
                "స్వరూపరాణి",
                "నందలాల్",
                "ఫరుక్షయ్యిర్"
            ],
            "locations": [
                "కాశ్మీరు",
                "ఢిల్లీ",
                "ఆగ్రా",
                "అలహాబాదు"
            ],
            "content": "పద్ధెనిమిదవ శతాబ్దారంభంలో మొగల్ చక్రవర్తి ఫరుక్షయ్యిర్ కాశ్మీరుకు వెళ్ళినప్పుడు, అక్కడ రాజ్కాల్ అనే బ్రాహ్మణ పండితుణ్ణి చూసి, అతని పాండిత్యానికి ముగ్ధుడయ్యాడు. ఆ రాజాదరణతో రాజ్కాల్ కుటుంబం కాశ్మీరు నుంచి ఢిల్లీకి తరలివచ్చింది. ఢిల్లీలో ఒక కాలువ (నహర్) ఒడ్డున ఇల్లు కట్టుకోవడంవల్ల, వారిని నెహ్రూలు అని : వసాగారు. ఆ కుటుంబానికి చెందిన గంగాధర్ నెహ్రూ, 1857 సిపాయిల కలహం జరగడానికి పూర్వం ఢిల్లీకి కొత్వాలుగా ఉండేవాడు. సిపాయిలకలహం సమయంలో ఆ కుటుంబం సర్వస్వాన్ని పోగొట్టు కున్నది. గంగాధర్ నెహ్రూ ఆగ్రా చేరుకున్నాడు. 1861 వ సంవత్సరంలో అతడు మరణించిన మూడు నెలల తరవాత అతని కొడుకు మోతీలాల్ పుట్టాడు. మోతీలాల్ను అతని అన్నయ్య నందలాల్ పెంచి పెద్ద చేశాడు.\nమోతీలాల్ ప్రధమ సంతానమూ, ఏకైక కుమారుడూ అయిన జవహర్లాల్ 1889 వ సంవత్సరం నవంబర్ 14 న జన్మించాడు. తండ్రి రోజల్లా పనిచేసి, సాయంకాలం తన మిత్రులతో సరదాగా కబుర్లు చెప్పుకుంటూ గడిపేవాడు. ఆ సమయంలో కుర్రవాడై న జవహర్ లాల్, తెరచాటు నుంచి చూస్తూ, పెద్దవారి పోకడలను అర్థం చేసుకోవడానికి ప్రయత్నించే వాడు.\nమోతీలాల్ చక్కగా చదివి న్యాయవాది అయ్యాడు. అప్పుడే స్థాపించబడిన అలహాబాదు ఉన్నతన్యాయస్థానంలో న్యాయవాదవృత్తిని చేపట్టాడు. అచిర కాలంలోనే సంపన్ను డ య్యాడు.\nఅన్నయ్య మరణానంతరం, అతని కుటుంబమూ, తన కుటుంబమూ ఒక టిగా వుంటూ, ఉమ్మడి కుటుంబ బాధ్య తను సమర్థవంతంగా నిర్వహిస్తూ వచ్చాడు.\nఒకనాడు, మోతీలాల్ ఎర్రటిమద్యం సేవించడం జవహర్ చూసి, పరుగు పరుగున వెళ్ళి, తల్లితో, “అమ్మా, అమ్మా, నాన్న రక్తం తాగుతున్నాడు!” అన్నాడు ఆశ్చర్యంగా. కుర్రవాడి అమాయకత్వానికి, ఆశ్చర్యానికీ తల్లి స్వరూపరాణి తనలో నవ్వుకున్నది.\nమోతీలాల్ సాధారణంగా ఎంతో ఉదా రంగా వ్యవహరించేవాడు. కాని, కోపం వచ్చిందంటే మాత్రం కఠినంగా ప్రవర్తించేవాడు. జవహర్ ఒకనాడు, తన తండ్రి మేజా మీద రెండు పేనాలు ఉండడం చూశాడు. నాన్న ఒకేసారి రెండు పేనాలతో రాయడు కదా అనుకుని, జవహర్ లాల్ వాటిలో ఒకటి తీసుకున్నాడు. విషయం గ్రహిం చిన మోతీలాల్ ఆగ్రహించి, కొడుకును బెత్తంతో కొట్టాడు.\nజవహర్ ల్కు పుట్టినరోజులన్నీ ఎంతో సంబరంగా గడిచేవి. బిడ్డ చేత కొత్తబట్టలు ధరింపజేసి, అతన్ని పెద్ద తాసులో ఒక పళ్ళెంలో కూర్చోబెట్టి, మరొక పళ్ళెంలో గోధుమలూ, కూర గాయలూ వుంచి తులాభారం చేసి, ఆ తరవాత వాటిని పేదసాదలకు పంచి పెట్టేవారు, అటువంటి పుట్టినరోజు సంవత్సరానికి ఒక్క సారి మాత్రమే వస్తుంది కదా, అని బాలజవహరక్క బాధగా వుండేది.\nదెబ్బలు తిన్నప్పటికి జవహర్ లాల్కు తండ్రిపట్ల ఎలాంటి దురభిప్రాయమూ ఏర్పడలేదు. నాన్నకు తెలియకుండా పేనా తీసుకోవడం తప్పు; అందుకే కొట్టాడు — అని సరి పెట్టుకున్నాడు.\nజనహర్ ల్ను తల్లి స్వరూపరాణి ఎంతో ఆప్యాయంగా, అనురాగంతో చూసేది. ఆమె తరచూ తన బిడ్డకు, రామాయణ, మహాభారతాల నుంచి ఎన్నో కథలను చెప్పేది.\nఒక సైనిక మిత్రుడి ప్రోత్సాహంతో జవహర్లాల్ తరచూ గుర్రపుస్వారి చేసేవాడు. ఒకనాడు అతడు ఒంటరిగా గుర్రం మీద స్వారీ చేస్తూ, జారి కింద పడిపోయాడు. కుర్రరౌతు లేకుండానే గుర్రం ఇల్లు చేరుకున్నది.\nఆ సమయంలో మోతీలాల్ తన బంధు మిత్రులకు విందు ఏర్పాటు చేసి ఉన్నాడు. జవహర్ లాల్ లేకుండా గుర్రం మాత్రం తిరిగి రావడం చూసి అందరూ భయపడి పోయారు. హడా వుడిగా అతన్ని వెతుక్కుంటూ దిక్కు కొకరు పరుగులు తీశారు.\nఆఖరికి కుర్రవాడైన జవహర్ లాల్ తిన్నగా ఇంటికేసి రావడం చూసి, అందరూ అవధులు లేని ఆనందం పొందారు. పెద్దయ్యాక నెహ్రూ ఈ విషయం గురించి ప్రస్తావించినప్పుడు, \"ఏదో గొప్ప సాహనకృత్యం చేసి వచ్చిన వీరుడి లాగా నన్నారోజు అందరూ ఎంతగానో మెచ్చుకున్నారు!” అని అన్నాడు. —(ఇంకావుంది)",
            "book_page_end": 46
        },
        {
            "title": "కళాభిరుచి",
            "book_page_start": 47,
            "pdf_page_start": 47,
            "pdf_page_end": 50,
            "author": "ఎం. డి. సౌజన్య",
            "genre": "నీతి కథ",
            "moral": "మంచి ఉద్దేశ్యాలు ఉన్నప్పటికీ, ప్రజల అవసరాలు, విలువలు తెలియకుండా చేసే చర్యలు విఫలమవుతాయి.",
            "keywords": [
                "చిత్రకళ",
                "కళాభిరుచి",
                "ప్రజల దృష్టి",
                "మారువేషం",
                "విచిత్రసేనుడు"
            ],
            "characters": [
                "విచిత్రసేనుడు (విదర్భ రాజు)",
                "మాదన్న (మంత్రి)",
                "ఉపసేనాని",
                "చిత్రకారుడు",
                "వృద్ధస్త్రీ",
                "దుకాణదారు"
            ],
            "locations": [
                "విదర్భ రాజ్యం",
                "రాజధాని నగరం"
            ],
            "content": "విదర్భరాజయిన విచిత్రసేనుడిది, వింత మనస్తత్వం. ఏదైనా ఒక ఆలోచన తల కెక్కితే, అది ఒకపట్టాన వదిలేది కాదు.\nఒక రోజు ఆయన రంగులు కలిపి, కుంచెతో ఏవో పిచ్చిబొమ్మలు గీస్తూండగా ఉపసేనాని, ఏదో సొంతపని మీద రాజు దగ్గిరకు వచ్చాడు. అతను తన పని సానుకూలం చేసుకోవడానికి రాజుతో, \"ప్రభూ, తమకు చిత్రకళలో ఆసక్తి వున్నదని తెలుసు. కాని, యింత గొప్ప కళాఖండాలు మీరు చిత్రించగలరని నేను ఊహించలేకపోయాను! ఇంతటి కళాప్రతిభతో తమరు చిత్రించే అపురూప చిత్రాలు, యిలా తమ అంతఃపురానికే పరిమితమైపోవడం చాలా విచారించదగ్గ విషయం.'' అన్నాడు ఎంతో లౌక్యంగా.\nఆ పొగడ్తలకు ఉబ్బితబ్బిబ్బయిన విచిత్ర సేనుడు, “కళలన్నీ కడుపునిండిన కోటీశ్వరులకన్న ప్రతీతి వున్నది. ఇవి సామాన్యులకు ఏం మేలు చేస్తాయి ?*' అన్నాడు.\nఅందుకు ఉప సేనాని, \"ఏకళ పరమా వధి అయినా, ఆత్మానందమేకదా ! మీరు చిత్రించిన కళాఖండాల నకళ్ళు వేల సంఖ్యలో చిత్రకారులచేత చిత్రింపజేసి, సామాన్య ప్రజలకు అందుబాటులో ఉండే విధంగా వాటిని అతి చౌకధరల కు అమ్మకం చేయాలి. అందువల్ల సామాన్యు. లకు వాటిపట్ల ఆదరణ పెరగడంతోపాటు, కళాదృష్టి అలవడుతుంది,'' అన్నాడు.\nఉప సేనాపతి చెప్పినమాటలప్రభావం, రాజుమీదపని జేయడం ప్రారంభించగానే, అతడు వచ్చిన పని ముగించుకుని వెళ్ళి పోయాడు. విచిత్రసేనుడు తన కళాఖం డాలు సామాన్యప్రజలకు చౌకగా అందించే పథకం గురించి ఆలోచించసాగాడు.\nమర్నాడు రాజు, తన మంత్రి అయిన మాదన్నతో, యీ విషయం ప్రస్తావించగా, ఆయన అంతా విని. \"ప్రభూ, ఖరీదైన కళాఖండాలు తక్కువధరకు సామాన్యు లకు అందించడానికి, ధనాగారం నుంచి లక్షలవరహాలు పెట్టుబడిగా పెట్టవలసి వస్తుంది. అంత ఖర్చు పెట్టినా. సామాన్యు లకు కలగబోయే మేలు ఏపాటిదో చెప్పలేం. ఇందువల్ల మనం చేపట్టిన ముఖ్యమైన ఎన్నో అభివృద్ధి కార్యక్రమాలు కుంటుపడతాయేమోనని, నా భయం!\" అన్నాడు మంచి సలహా యిస్తూ.\nఅయితే, విచిత్ర సేనుడికి మంత్రి మాటలు రుచించలేదు. ఆయన వారం తిరక్కుండానే, చాలామంది చిత్రకారు లను నియమించి, తను చిత్రించిన తైల వర్ణచిత్రాల నకళ్ళను ఖరీదైన చెక్కల మీద చిత్రింపజేసి, వాటిని రాజ్యమంతటా అతి చౌక ధ ర లకు అమ్మే ఏర్పాట్లు చేయించాడు.\nఒక సంవత్సరం గడిచింది. ఒకనాడు విచిత్రసేనుడు, మంత్రితో, “మంత్రి వర్యా! నేను చిత్రించిన కళాఖండాల ప్రభావం, మన రాజ్యంలోని సామాన్య ప్రజల మీద ఏ స్థాయిలో పని చేసిందో. స్వయంగా తెలుసుకోవాలని వున్నది. మనం మారువేషాల్లో, పొరుగుదేశపు వర్తకుల్లా బయలుదేరుదాం,'' అన్నాడు ఎంతో సంతోషంగా.\nఇలాంటి అవకాశం కోసం ఎదురు చూస్తున్న మంత్రి మాదన్న మర్నాడే రాజును మారు వేషంలో బయలుదేర దీశాడు.\nఇద్దరూ రాజధానిలో వున్న ఒక పెద్ద దుకాణానికి వెళ్ళారు. అక్కడ అన్ని రకాల కళాత్మక వస్తువులతోపాటు, వివిధ చిత్రకారులు గీసిన రంగురంగుల చిత్రా లున్నవి. విచిత్రసేనుడు చిత్రించి న చిత్రాల నమూనాలున్న చిత్రపటాలు దొంతర్లుగా, దుకాణంలో ఒక మూల పడివున్నవి.\nఆసమయంలో, ఒక మధ్యవయస్కుడు దుకాణంలోకి వచ్చి, దుకాణదారుతో, “కొత్తగా కట్టిన మా ఇంటికి దిష్టిబొమ్మ ఏది కొందామన్నా చాలా ఖరీదు చెబు తున్నారు. మన విచిత్రసేన మహారాజు గారు చిత్రించిన బొమ్మలు, మీరు చౌక ధరకు అమ్ముతున్నట్టున్నది. అదొకటి యివ్వండి!'' అన్నాడు.\nఆ మాటలు విన్న రాజుకు ఎంతో అవ మానం అనిపించింది. ఇక అక్కడి నుంచి వెళ్ళిపోదామనుకుంటుండగా, చిత్రకారు డొకడు వచ్చి, దుకాణదారును. ‘“మన విచిత్రసేనులవారి కళాఖండాలు రెండి వ్వండి'!'' అంటూ దుస్తుల్లోనుంచి డబ్బు తీశాడు.\nమంత్రి మాదన్న, ఆ వచ్చినవాడు చిత్రకారుడని తెలుసుకుని \"మీవంటి చిత్రకారులు, మన రాజుగారి కళా ఖండాలు కొంటున్నారని తెలిసి చాలా సంతోషంగా వున్నది. మీరు విద్యార్థులకు చిత్రకళ నేర్పేందుకు వీటిని ఆదర్శంగా తీసుకుంటున్నారన్నమాట!\" అన్నాడు చిన్నగా నవ్వుతూ.\nఆ వెంటనే చిత్రకారుడు చిన్నగా నవ్వి. \"ఒక మంచి చిత్రాన్ని కళాత్మక విలువలు ధ్వంసం చేస్తూ, ఎలా చిత్రించవచ్చునో, ఉదాహరణగా మా విద్యార్థులకు చూప డానికే యీ చిత్రాలను ఉపయోగిస్తు న్నాము !'' అన్నాడు.\nఆ మాటలతో తల తిరిగిన రాజు, అక్కడి నుంచి వెళ్ళబోతూండగా, ఒక వృద్ధస్త్రీ, ఆయన చిత్రించిన నాలుగు చిత్ర పటాలు కొని తీసుకుపోసాగింది.\nమంత్రి ఆమెను సమీపింఛి, “ఏమమ్మా! ఒక్కసారే నాలుగు చిత్రపటాలు కొన్నావు. కనీసం పాతతరం వాళ్ళలో అయినా, యింకా కళాత్మక హృదయం వున్నందుకు సంతోషించాలి.\" అన్నాడు.\nమంత్రి మాటలకు వృద్ధస్త్రీ సిగ్గు పడుతూ, '' కళాత్మకవిలువలు, ఎవరో కడుపునిండిన మహారాజులకుగాని — నావంటి పేదదానికి కాదు. బాబూ ! నిజానికి, యీ నాలుగు చిత్రాలు గీయ డానికి వాడిన కొయ్యచెక్క చాలా ఖరీదై నది. మా పాత పెంకుటింటి రెండు కిటికీ చెక్కలూ విరిగిపోయాయి. బోలెడు డబ్బు పోసి టేకుచెక్కలు కొనలేక, యీ చెక్క ముక్కలు కొని తీసుకుపోతున్నా. రెండు కిటికీలకూ, మిగిలిన రెండూ పెళ్ళలు ఊడిన, మా పాతగోడలకూ తగిలిస్తా.\" అన్నది.\nఆమె నిజాయితీగా చెప్పిన మాటలకు, ఏం జవాబు చెప్పాలో తోచక మంత్రి రాజుకేసి చూశాడు.\nఅప్పటికిగాని, రాజు విచిత్రసేనుడికి, తన చిత్రకళాప్రతిభనూ, కళా పోషక త్వాన్నీ సామాన్య ప్రజలు ఎలా అంచనా వేస్తున్నారో అర్థం కాలేదు.\nఆయన మంత్రితోపాటు కోటకు తిరిగి వచ్చి, ఎక్కడలేని నిరుత్సాహంతో, ''మంత్రివర్యా! సామాన్య ప్రజలకు కళా దృష్టి అలవడేలా చేయాలన్న ఆశకొద్దీ నేను పెద్ద పొరబాటే చేశాను. నా చిత్రా లకు నకళ్ళు గీసే చిత్రకారులందరినీ, యీనాడే ఉద్యోగాల్లోంచి తొలగించండి,' ' అన్నాడు.\nదానికి మంత్రి, \" ప్రభూ, తమరు మరోలా భావించకపోతే, ఒక సంగతి చెప్పదలిచాను. సామాన్యప్రజలకు లలిత కళలపట్ల ఆసక్తికలిగించడం ఎంతయినా అవసరం. కాని, అందుకు ప్రతిభావంతు లైన కళాకారులు పూనుకోవాలి. అలాంటి వారిని, పాలకులైన తమరు ఆదరించాలి!\" అన్నాడు.\nమంత్రి యిలా అనగానే, రాజు తన తప్పును గ్రహించి తన చిత్రాలకు ప్రతి చిత్రాలుతయారు చేస్తున్న చిత్రకారులలో ప్రతిభావంతులైన వాళ్ళ అధ్వర్యంలో, చిత్ర కళాశాలలు ప్రారంభించాడు.\nచిత్రకళపట్ల ఆసక్తిగల ఎందరో యువకులు అక్కడ విద్యార్థులుగా చేరి, సామాన్య ప్రజలకు చిత్రకళపట్ల ఆసక్తి, ఆదరణభావం కలిగేలా చేశారు.",
            "book_page_end": 50
        },
        {
            "title": "కృష్ణావతారం",
            "book_page_start": 51,
            "pdf_page_start": 51,
            "pdf_page_end": 58,
            "author": "చందమామ బృందం",
            "genre": "పౌరాణికం",
            "moral": "ధైర్యం, ధర్మం, సమయస్ఫూర్తి ఉన్న నాయకుడికే విజయం లభిస్తుంది.",
            "keywords": [
                "రుక్మిణీ కల్యాణం",
                "శ్రీకృష్ణుడు",
                "జరాసంధుడు",
                "బలరాముడు",
                "కుండినపురం"
            ],
            "characters": [
                "శ్రీకృష్ణుడు",
                "రుక్మిణి",
                "బలరాముడు",
                "నారదుడు",
                "భీష్మకుడు",
                "రుక్మి",
                "జరాసంధుడు",
                "శిశుపాలుడు"
            ],
            "locations": [
                "కుండినపురం",
                "ద్వారక",
                "విదర్భదేశం",
                "నర్మదాతీరం"
            ],
            "content": "రుక్మిణికి మర్నాడు జరగనున్న వివాహం మొదలైన వాళ్ళ సంగతి అంతు చూసి, గురించి చెప్పి నారదుడు వెళ్ళిపోగానే, రుక్మిణిని సంపాదించుకుంటాను,'' కృష్ణుడు తన వారితో, \"నారదమహాముని, అన్నాడు.\nమన శ్రేయస్సు కోరి చెప్పిన మాటలు ప్రయాణ దుందుభి మోగించారు.\nమీరంతా విన్నారు కద! ఇంక ఆలస్యం యాదవులందరూ ఆర్భాటంగా ప్రయాణ దేనికీ? పనికి ఉపక్రమించుదాం— సన్నాహాలు చేశారు. కృష్ణుడు తృప్తిపడి, వెంటనే బయలుదేరి కుండినపురానికి తనను తాను చక్కగా అలంకరించుకుని పోదాం. మీ మీ వాహనాలనూ, సేనలనూ రథంలో బయలుదేరాడు.\nఆయత్తం చేసుకోండి. బలగం బయలు అతడు పెళ్ళికొడుకు లాగా, మహా దేరేటప్పుడు ముందు సాత్యకీ, మధ్యలో వైభవంతో ప్రయాణం చేసి, విదర్భదేశం బలరాముడూ, చివరలో ఉగ్రసేన మహా చేరి, కుండిన పురాన్ని చేరబోతూండగా, రాజు ఉండేటట్టు చూడండి. నేను రుక్మిణి తండ్రి అయిన భీష్మకుడు ఎదురు దారకుణ్ణి వెంట తీసుకుని, సమస్తమైన వచ్చి ఆదరించి, నగరం బయట ఉన్న ఆయుధాలతో సహా ముందు వెళ్ళి, ఆ విడిదికి తీసుకుపోయి, అతిథి మర్యాద శిశుపాలుడూ, రుక్మీ, జరాసంధుడూ లన్నీ చేశాడు.\nకృష్ణుడు కాల కృత్యాలు తీర్చుకుని, చక్కగా అలంకరించుకుని, తన పరివా రాన్ని వెంటబెట్టుకుని, సంతోషంగా విడిది నుంచి రథం మీద బయలు దేరాడు.\nరుక్మిణిని చూడాలన్న కోరిక అతన్ని తీవ్రంగా ఆవేశించింది.\nరాజసౌధంలో రుక్మిణిని చెలికత్తెలు చక్కగా అలంకరించి ముస్తాబు చేశారు. అలంకరణ పూర్తి కాగానే ఆమె ఒక బంగారు పల్లకీలో ఎక్కి, చెలికత్తెలు వెంట రాగా, నగరం వెలపల ఉండే గౌరీదేవిని అర్చించి రావటానికి బయలు దేరింది. ఆమె ఆలయం దగ్గిర పల్లకి దిగి, లోపలికి చెలికత్తెల మధ్య నడిచి వెళ్ళి. దేవికి మొక్కి, \"తల్లీ. నాకు కృష్ణుడే భర్త అయేటట్టు అనుగ్రహించు,'\" అని ప్రార్థించింది.\nరుక్మిణి గౌరిఆలయం నుంచి బయటికి వచ్చే సమయానికి కృష్ణుడు అక్కడికి వచ్చి. మొట్టమొదటిసారిగా ఆమెను చూశాడు. ఆమె అప్పుడే పాలసముద్రం నుంచి పైకి వచ్చిన లక్ష్మీదేవి లాగా అతనికి కనబడింది. బ్రహ్మసృష్టిలో అంతటి సౌందర్యవతి మూడు లోకాలలో చూసినా ఉండదని అతనికి తోచలేదు. ఆమెను గురించి విన్న దానితో కలిగిన ఉద్వేగాన్ని భరించాడు గాని, ఆమెను కళ్ళ ఎదట చూస్తూ ప్రేమోద్వేగాన్ని నిగ్రహించు కోవటం అతనికి సాధ్యంగా కనబడలేదు.\nరుక్మిణిని తన దాన్ని చేసుకోవటానికి తగిన చోటూ, సమయమూ దైవికంగా అతనికి కలిసి వచ్చాయి. ఇలాంటి అవకా శాన్ని పోగొట్టుకోవటం అవివేకం అని అతను తనలో అనుకున్నాడు.\nపెళ్ళికి వచ్చిన రాజులందరూ కృష్ణుణ్ణి చూసి రకరకాలుగా మాట్లాడుకున్నారు.\n“శిశుపాలుడు కృష్ణుడికి మేనత్త కొడుకేగా? అతని పెళ్ళిగదా అని చూడ వచ్చి ఉంటాడు.\" అన్నారు కొందరు.\n\"అదంతా ఏమీ లేదులే. ఈ కృష్ణుడికి జరాసంధ శిశుపాలు లంటే ఏమాత్రమూ పడదు. అటువంటి వాడు ఎందుకు పచ్చి నట్టు?\" అన్నారు మరికొందరు.\nయాదవుల నందరినీ వెంటబెట్టుకుని కృష్ణుడు వచ్చాడని వినగానే రుక్మిణికి వేసవి ఎండలకు తెగ కాలి ఉన్న భూమి మీద వర్షం పడినంతగా పరమానంద మయింది. “నన్నీ కష్టాలనుంచి ఉద్దరించ టానికే కృష్ణుడు వచ్చాడు. అందుకు సందేహమేమీ లేదు. నా జన్మ నిజంగా తరించింది. నా కోరిక ఈడేరింది. అతన్ని ఎప్పుడు కళ్ళ చూస్తానో!\" అనుకున్న దామె.\nఆమె కృష్ణుణ్ణి గురించి రకరకాలుగా ఊహించుకో నారంభించింది; చెలిక త్తెలతో అతని కథలు మళ్ళీ మళ్ళీ చెప్పింది; ఆమెలో ముందుండిన దైన్యమంతా పోయి కొత్త కళ వచ్చింది.\nకృష్ణుడు కూడా మిగిలిన విషయాలేవీ పట్టించుకోక రుక్మిణిని గురించిన ఆలో చనలలో మునిగి పోయాడు. ఆమెను తాను ఎలా చూస్తాడు? ఆమెను ఎలా అపహరిస్తాడు? తనకు అడ్డుపడే శత్రువుల నందరినీ ఎలా ఎదుర్కుంటాడు? ఇంతకూ ఆమెకు తనమీద మనస్సున్నదని విన్న మాటనిజమో కాదో ఎలా తెలుసుకోవటం?\n“ఏమైనా కానీ, ఆమె నాకేసి అపేక్షగా చూసిందో, దేవతలు అడ్డుపడి నా సరే, ఆమెను తప్పక సంపాది స్తా ను, \" అనుకున్నాడతను.\nతెల్లవారింది. తేనెటీగలు పద్మాల మీదికి ముసిరాయి. చక్రవాకాలకు గుడ్డి తనం పోయింది. హంసలు కొలనుల్లో విహరించసాగాయి. కలువలు ముడుచుకు పోయాయి. సూర్యోదయమయింది.\nఆమెకు ఆశ్చర్యమూ, కంపమూ, ఆనం దమూ ఒకేసారిగా కలిగాయి. ఆమె కళ్ళు చల్లగా చెమ్మగిల్లాయి. సమాధి స్థితిలోకి వెళ్ళిపోయిన యోగి లాగా ఆమె తనను తానే మరచిపోయింది. ఆమె అలా అయి పోవటం చూసి చెలికత్తెలు చాలా భయ పడ్డారు.\nభటులు కృష్ణుడి మీదికి రాసాగారు. బలరాముడు చెట్టొకటి పీకి, మీదికి వచ్చే రథాలనూ, ఏనుగులనూ, గుర్రాలనూ, సైనికులనూ చావమోది, చెల్లాచెదరు చేశాడు.\nఈ ఆర్భాటం విని, ఉగ్రసేనుడూ, సాత్యకీ, శతద్యుమ్నుడూ, విదూరథుడూ, ప్రసేనజిత్తూ మొదలైన యదువృష్టి భోజాంధక వీరులు తమ తమ బలాలతో వచ్చి బలరాముడికి అండగా నిలబడి, కృష్ణుడితో, ''నువ్వా పిల్లను తీసుకుని ద్వారకకు వెళ్ళిపో. ఇక్కడ పండ వాళ్ళందరి సంగతీ మేము చూసు కుంటాం,\" అన్నారు.\nవీరంతా యుద్ధానికి సిద్ధపడుతూ ఉంటే, రుక్మిణి అంగరక్షకులైన భటు లలో చావగా మిగిలిన వాళ్ళు వెళ్ళి, రుక్మిణి అపహరణం గురించి భీష్మకుడికీ, జరాసంధుడికీ, శిశుపాలుడికీ, వారి వెంట వచ్చిన రాజులకూ తెలిపారు. అందరూ ఈ వార్త విని ఆశ్చర్యపడుతూ, ''ఇంత మంది మహాయోధు లిక్కడ ఉండగా కృష్ణు డింత పని చేశాడే! వాడి కెంత పొగరు, ఎంత సాహసం, ఎంత ధైర్యం!\" అనుకున్నారు.\nజరాసంధుడు కోపంతో దహించుకు పోతూ, కళ్ళ నిప్పులు రాల్చుతూ, ''ఒక గోపకుడి కొడుకు మహా జగదేకవీరుడల్లే వచ్చి నా ప్రయత్నమంతా పాడు చేశాడు. నేను నా సేనతో సహా బయలుదేరి వెళ్ళి వాడి మీద దాడి చెయ్యబోతున్నాను. ఇష్ట మైతే మీరు కూడా సహాయం రండి.” అని మిగిలిన వారితో అన్నాడు.\nసముద్రమే కోటగా గల ద్వారకలో ప్రవేశించినాసరే, కృష్ణుణ్ణి, అతడి బంధు వుల నందరినీ హతమార్చి. ద్వారకను ధ్వంసం చేసి, రుక్మిణిని తెస్తానని ఆ జరాసంధుడు అందరి ఎదటా గొప్పగా ప్రతిజ్ఞ చేశాడు.\nపౌండ్రకవాసుదేవుడు జరాసంధుణ్ణి వారిస్తూ, ''నీ భృత్యుడ\nిని నే నుండగా నీ కెందుకు శ్రమ? నేను వెళ్ళి, ఆ కృష్ణుణ్ణి ముక్కలు ముక్కలుగా నరికి, అడవి పక్షులకు ఆహారంగా వేస్తాను. భూమి మీద ఇద్దరు వాసుదేవు లె లా ఉంటారు ? ఈ పొరపాటు సరి చెయ్య టానికీ, నీకు ఆనందం చేకూర్చటానికి గొప్ప అవకాశం నాకు దొరికింది. ఇంకేం కావాలి?\" అన్నాడు.\nఅంతలోనే శిశుపాలు డొక పెద్ద పరిఘ చేత బట్టి నిలబడి, అందరూ వినేటట్టుగా, “ఆగండి ! ఎవరూ కదల వద్దు ! ఈ అవ మానం నాది. పెళ్ళి చేసుకుందామని ఉబలాటంతో వచ్చి చివర కిలా భంగ పాటు పొందిన వాణ్ణి నేను. ఈ ఒక్క పరిఘతోనే ఆ కృష్ణుణ్ణి, మిగిలిన యాద వులనూ రూపుమాపి, జరాసంధు డి భృత్యుడుగా గొప్ప కీర్తి సంపాదించు కుంటాను. నిజంగా క్షత్రియుడైనవాడు మరొకడి భార్య కోసం ఇలా ఆశపడతాడా ? ఈ యాదవ గోత్రీకుడు చాలా హీనుడై ఇలా చేశాడు. వాడు పెరిగినది వావీ వరసా లేని పశువుల మధ్య. అందుచేత, కృష్ణుణ్ణి చంపి రుక్మిణిని తీసుకు రావటం నా పని,\" అన్నాడు.\nతరవాత జరాసంధుడు మొదలైన రాజులందరూ, కవచాలు ధరించి, రథా లెక్కి యుద్ధ సన్నద్ధులయారు. అదే విధంగా సేనలన్నీ భేరీలూ, శంఖాలూ మొదలైన వాద్యాలు మోగించుకుంటూ అట్టహాసంగా బయలుదేరాయి.\nత్వరలోనే వారు, రథం మీద రుక్మిణిని ఉంచుకుని పోతున్న కృష్ణుణ్ణి. అతని వెనకగా పోతున్న యాదవసేనలనూ చేర వచ్చారు.\nబలరాముడు మొదలైన యాదవ వీరులు తమ సేనలను ఆపి, జరాసంధుడి బలాలతో యుద్ధం ప్రారంభించారు.\nయాదవ సేన చిన్నది. జరాసంధుడి సేనలు పెద్దవి. అయినా జరాసంధుడి సేనలోనే హెచ్చుగా రక్తపాతం జరిగింది.\nఉభయపక్షాల వీరులూద్వంద్వయుద్ధాలు చేశారు. సాత్యకీ, జరాసంధుడూ మహా దారుణ మైన యుద్ధం చేశారు. శక్ర దేవుడూ, అక్రూరుడూ కలిసి దంతవక్తుృ డితో యుద్ధం చేశారు. శిశుపాలుడు ముగ్గురు యాదవ వీరులతో ఒకేసారి అతి భయంకరంగా పోరాడాడు. కృత వర్మకూ పౌండ్రక వాసుదేవుడికీ భీకరంగా యుద్ధం జరిగింది.\nఅందరికన్న బలరాముడు మహా భయంకరంగా శత్రునాశనం చేశాడు.\nఅవతలి పక్షాన జరాసంధుడు కూడా చాలా దారుణంగా యుద్ధం చేశాడు.\nచివరకు బ ల రాముడే అతన్ని గదా యుద్ధంలో మూర్ఛపోగొట్టాడు. వెంటనే జరాసంధుణ్ణి అతని సారధి రథంమీద పెట్టుకుని, దూరంగా తీసుకుపోయాడు.\nఅది చూసి సేనలు పలాయనం సాగిం చాయి.\nఆ పారిపోయేవాళ్ళను సాత్యకి మరింత తరిమాడు. సాత్యకి శంఖం పూరించటం విని కృష్ణుడు జరాసంధుడు పారిపోయినట్టు గ్రహించి, తన పాంచ జన్యాన్ని ఊదాడు.\nకృష్ణుడు రుక్మిణిని ఎత్తుకుపోతున్నా డన్న వార్త విని జరాసంధుడు మొదలైన రాజులు తమ విడిది నుంచి సైన్యాలతో సహా బయలుదేరే సమయంలోనే, రాజ భవనంలో ఉన్న రుక్మి కూడా ఆ వార్త విని, మండిపడి, యుద్ధంలో కృష్ణుణ్ణి చంపి, రుక్మిణిని తీసుకురాకుండా తిరిగి నగరంలో అడుగు పెట్టనని తన తండ్రి ఎదటా, బంధువుల ఎదటా శపథం చేసి, గదుడూ, కైశికుడూ మొదలైన యోధు లనూ, సేనలనూ వెంటబెట్టుకుని, యుద్ధ సన్నద్ధుడై బయలుదేరాడు. అతనితోబాటు దక్షిణదేశాల రాజులు కూడా పలువురు ఉన్నారు.\nవారికి కృష్ణుడి రథం నర్మదాతీరం వెంబడి ఒంటరిగా నడుస్తూ అంత దూరాన కనిపించింది. రుక్మి మిగిలిన వారందరినీ వెనకనే వదిలేసి, అతి వేగంగా తన రథాన్ని తోలించి, కృష్ణుడి రథానికి ఎదురు వెళ్ళి, ''ఎక్కడికి పోతావురా, ఇతరుడి భార్యను అపహరించేవాడా ! నేను రుక్మిని! విదర్భరాజు కొడుకును! ప్రాణాలు దక్కించుకోదలిస్తే రుక్మిణిని తక్షణం వదిలెయ్యి, లేదా నాతో యుద్ధం చెయ్యి,\" అంటూ కృష్ణుడిపైన బాణవర్షం కురి పించాడు.\nకృష్ణుడు క్షణంలో అతని సారధిని చంపి, అతని శరీరంనిండా బాణాలు గుచ్చాడు.\nరుక్మి దుస్థితి చూసి దక్షిణ దేశపు రాజులు తమ మిత్రుణ్ణి క మ్ముకుని. అమితాగ్రహంతో కృష్ణుడితో యుద్ధానికి పూనుకున్నారు. కృష్ణుడికి, వారికీ మధ్య తీవ్రమైన యుద్ధం జరిగింది. కొంత సేపటికి రుక్మి తిరిగి బలం తెచ్చుకుని, మరొక రథం మీద వచ్చి, కోపావేశంతో కృష్ణుడిపై తలపడ్డాడు. కృష్ణుడు అతని రొమ్ములో దిగేలాగుమూడు బాణాలు కొట్టి, రుక్మిని మూర్ఛపోగొట్టాడు. నేల మీద స్పృహ తప్పి పడిపోయిన అన్నను చూసి రుక్మిణి కృష్ణుడి రథంమీద కూలబడి పోయి, దుఃఖించసాగింది.\nకృష్ణుడు రుక్మిణిని కౌగలించుకుని, నెమ్మదిగా ఓదార్చి, రుక్మిని ఏమీ చేయ నని ఆమెకు అభయమిచ్చి, రథాన్ని తిరిగి వెనక్కు తిప్పించి, తన నగరాని కి బయలుదేరాడు.",
            "book_page_end": 58
        },
        {
            "title": "సరి అయిన వైద్యం",
            "book_page_start": 59,
            "pdf_page_start": 59,
            "pdf_page_end": 62,
            "author": "మాచిరాజు కామేశ్వరరావు",
            "genre": "నీతి కథ",
            "moral": "ఇతరులకు హాని కలిగించే స్వార్థపూరిత చర్యలు మనకు కూడా దుఃఖాన్ని తెస్తాయి. చేసిన తప్పును తెలుసుకుని పశ్చాత్తాపపడితే, మార్పు సాధ్యమవుతుంది.",
            "keywords": [
                "దొంగతనం",
                "పశ్చాత్తాపం",
                "వైద్యుడి పథకం",
                "తల్లి ప్రేమ",
                "ధైర్యం"
            ],
            "characters": [
                "బ్రహ్మం (దొంగ)",
                "బ్రహ్మం తల్లి",
                "వైద్యుడు",
                "వైద్యుడి బంధువు"
            ],
            "locations": [
                "సోగపురం",
                "చెరువు"
            ],
            "content": "సోగపురం అనే ఊళ్ళో వుండే, బ్రహ్మం అనే యువకుడు, అనారోగ్యంతో బాధ పడుతున్న తల్లిని తీసుకుని, వైద్యుడి ఇల్లు చేరేసరికి, ముందు గదిలో చాలా మంది రోగులు కూర్చునివున్నారు.\nబ్రహ్మం తల్లిని ఒక పెడగా కూర్చో బెట్టి, “మనవంతు వచ్చేసరికి చాలా సేపయెలా వున్నది. అలా బజారుకు వెళ్ళి వస్తాను,'' అంటూ అక్కడి నుంచి బయలుదేరాడు.\nపాతికేళ్ళవయసు వచ్చినా, బ్రహ్మానికి ఏ పనీ చేతకాదు. ఆ కారణంవల్ల ఎవరూ వాడికి పని యివ్వలేదు. చిన్నతనంలోనే తండ్రి పోవడంతో తల్లి వాణ్ణి చాలా గారా బంగా పెంచింది. వాడికి చదువు అబ్బ లేదు; ఒళ్ళువంచి పనిచెయ్యడం యిష్టం లేదు. క్రమంగా జూదాల కూ, చెడు స్నేహాలకూ అలవాటు పడి, అక్కడా యిక్కడా చిన్న చిన్న దొంగతనాలు చేస్తూండేవాడు. ఈ మధ్య వాడికి, ఎలా గైనా డబ్బు మొత్తంగా ఒకేసారి సంపా యించాలన్న ఆశపట్టుకున్నది.\nఅంతకు ముందు రోజు బ్రహ్మం, ఊరి చివరనున్న చెరువు దగ్గిర కాపలా వేశాడు. చీకటిపడుతున్నవేళ ఒక వ్యక్తి అటుగా వచ్చాడు. బ్రహ్మం చప్పున చెట్టుచాటు నుంచి బయటకు వచ్చి, కత్తిని ఆ వ్యక్తి గుండెలకేసి చూపుతూ. \"మర్యాదగా, చేతిలో వున్న ఆ సంచీ యిచ్చెయ్యి?'' అన్నాడు కరకుగా .\nఆ వ్యక్తి భయంతో వణికిపోతూ సంచీని కింద పడవేసి, ఊరికేసి పరి గెత్తాడు.\nసంచిలో బ్రహ్మానికి నాలుగువేల రూపాయిలు దొరికాయి. అంత డబ్బు ఏం చేయాలో తోచక వాడు, ఒక వంద రూపాయిలు మాత్రం తీసుకుని, సంచిని దాపులనున్న ఒక చింతచెట్టు తొర్రలో గుర్తుగా దాచాడు.\nవాడు ఇల్లు చేరేసరికి, వాడి తల్లి విపరీతమైన చలిజ్వరంతో వణుకు తున్నది.\n“రేపు నిన్ను వైద్యుడి దగ్గిరకు తీసుకు పోతాను. నీకు సరిఅయిన వైద్యం జర గాలి,\" అన్నాడు చేతినిండా డబ్బున్న బ్రహ్మం, తల్లితో.\nఆ విధంగానే వాడు మర్నాడు తల్లిని. వైద్యుడి దగ్గిరకు తీసుకువచ్చాడు. ఆమెను వైద్యుడింట వదిలి, వాడు కొంతసేపు వీధుల్లో తిరిగి, మళ్ళీ వైద్యుడింటికి వచ్చే సరికి రోగులందరూ వెళ్ళిపోయారు. వాడి తల్లి, కాళ్ళూ చేతులూ కొట్టుకుంటూ, కళ్ళు తేలవేస్తున్నది. వైద్యుడు ఆమె నాడిని పరీక్షిస్తున్నాడు.\n“మా అమ్మకు ఏమయింది?'' అంటూ బ్రహ్మం గబగబా పోయి తల్లి పక్కన కూర్చుని, ఆమె రెండు చేతులూ పట్టు కున్నాడు.\n“నువ్వు, యీమె కొడుకువా? సమ యానికి వచ్చావు. నీ తల్లికి వాతం కమ్మింది. గరిట కాల్చి వాత వేయక తప్పదు!\" అన్నాడు వైద్యుడు,\nఅంతలో వైద్యుడి నౌకరు, గరిట నొక దాన్ని ఎర్రగా కాల్చి తెచ్చాడు. బ్రహ్మం, తల్లి రెండు చేతులూ మరింత గట్టిగా పట్టుకున్నాడు. అయితే, వైద్యుడు తల్లికి పెట్టవలసిన వాత, వాడి చేతి మీద పెట్టే సరికి, బ్రహ్మం బాధతో కెవ్వుమంటూ అరిచాడు.\n\"అయ్యో, ఎంత పొరబాటు! సరిగ్గా సమయానికి, నీ చేయి అడ్డు వచ్చింది. ఆ వాత నీ తల్లికే పెట్టివుంటే, ఆమె నీకు దక్కివుండేది !'' అన్నాడు వైద్యుడు.\nచేతి మీది వాత, తల్లి పోయిందన్న వార్త బ్రహ్మాన్ని పిచ్చివాణ్ణి చేశాయి.\nవాడు చప్పున వైద్యుడి మెడపట్టుకుని, “నా తల్లిని చంపావు! నువ్వు వైద్యుడివి కాదు, హంతకుడివి!\" అంటూ అరవ సాగాడు.\nవైద్యుడు, బ్రహ్మం చేతిని పక్కకు లాగి, “ఇంతవరకూ నువ్వు దొంగవే అను కుంటున్నాను. ఇప్పుడు నువ్వు హంత కుడివి కూడా అని తెలుస్తున్నది. నిన్న నువ్వు దోచిన డబ్బు —ఒక తండ్రి కూతురి పెళ్ళికోసమని, ఉన్న కొద్దిపొలం అమ్మి తెస్తున్నది. ఇక తనకు పెళ్ళి కాదని ఆమె బావిలో దూకింది. దహన సంస్కారాలకు కూడా డబ్బు లేక, ఆమె తండ్రి దుఃఖిస్తున్నాడు. ఆ పెళ్ళికి అడ్డు పడిన నీ చేతి మీద వాతపడింది. అదే మీ అమ్మ ప్రాణం పోవడానికి కూడా కారణం అయింది,\" అన్నాడు.\nఇది విన్న బ్రహ్మానికి ఎక్కడలేని పశ్చాత్తాపం కలిగింది. తను చేసిన దొంగ తనం, ఒక కుటుంబంలో రేపిన చిచ్చు, వాడి గుండెలకు పాకింది.\nవాడు, వైద్యుడి పాదాలు పట్టుకుని, ‘“ఆ తండ్రి శాపమే, మా అమ్మను పొట్టన పెట్టుకున్నది. నేనుకష్టపడి సంపాయించి, మా అమ్మకు సరిఅయిన వైద్యం సమ యానికి చేయించి వుంటే, తప్పక బతికేది. ఇప్పుడే వెళ్ళి, ఆ డబ్బు తెచ్చియిస్తాను. అప్పుడే మా అమ్మ ఆత్మకు శాంతి!\" అంటూ బయటికి వెళ్ళిపోయాడు.\nవాడు అటు పోగానే, వాడి తల్లి లేచి కూర్చుని వైద్యుడితో, \" అయ్యా, నా కొడుకు దొంగ అని యింతకాలంగా నేనెరగనే ఎరగను. వాడికి సరిఅయిన వైద్యం చేసి, వాడిలో మార్పు తెచ్చారు,\" అన్నది.\n\"నీ కొడుకు, మనం వేసిన పథకంతో, మారతాడో లేదో అన్న అనుమానం కొద్దీ, చేతి మీద గట్టిగా వాత వేశాను. ఆ వాతకు నేను ఉచితవైద్యం చేస్తానులే\" అన్నాడు వైద్యుడు నవ్వుతూ.\nఅప్పటివరకూ, లోపలిగదిలో వున్న వైద్యుడి బంధువు, ఆయన దగ్గిరకు వచ్చి, ''తల్లిని వెంటబెట్టుకువస్తున్న బ్రహ్మాన్ని, నా దగ్గిర డబ్బు దోచిన దొంగగా గుర్తిం చడం మేలే అయింది. అందరం కలిసి వేసిన పథకం బాగానే పారింది. కాని, దీని వెనక కాబోయే పెళ్ళికూతురు ఆత్మ హత్య కథ అల్లా వెందుకు?\" అని వైద్యుణ్ణి అడిగాడు.\n\"బ్రహ్మం మనసు క ర గ డానికి, ఉత్తుత్తి కథ అల్లాను. అది వాడి మీద బాగా పని చేసింది !\" అంటూ వైద్యుడు చిన్నగా నవ్వాడు.\nడబ్బు సంచీతో గదిలోకి వస్తూ, యీ సంభాషణ విన్న బ్రహ్మం, \"దొంగ అని నలుగురిచేతా పిలిపించుకోవడం కన్న, చావడం మేలు. మా అమ్మ బతికి, నాకు పునర్జన్మ నిచ్చింది. ఇక నుంచి కష్టపడి పనిచేసి సంపాయిస్తాను,\" అంటూ సంచీని వైద్యుడి బంధువుకు యిచ్చాడు.\nవాడిలో వచ్చిన మార్పుకుతల్లితోపాటు, చాలా సంతోషించిన వైద్యుడూ, ఆయన బంధువూ చేతులెత్తి వాణ్ణి దీవించారు.",
            "book_page_end": 62
        },
        {
            "title": "అదృష్టం",
            "book_page_start": 63,
            "pdf_page_start": 63,
            "pdf_page_end": 64,
            "author": "జపాను జానపద కథ",
            "genre": "జానపద కథ",
            "moral": "నిజాయితీ, దయగల మనసు కలవారికి అదృష్టం దానంతటదే లభిస్తుంది. చెడు ఉద్దేశాలతో చేసే పనులు చెడ్డ ఫలితాలనే ఇస్తాయి.",
            "keywords": [
                "అదృష్టం",
                "మంచి",
                "చెడు",
                "బంగారు బిందె",
                "పాములు"
            ],
            "characters": [
                "మంచివాడు (ముసలివాడు)",
                "మంచివాడి భార్య",
                "చెడ్డవాడు (ముసలివాడు)"
            ],
            "locations": [
                "ఒక ఊరు",
                "పొలం"
            ],
            "content": "ఒక ఊళ్ళో ఇద్దరు ముసలివాళ్ళు ఉండే వాళ్ళు. ఒకడు మంచివాడు, ఒకడు చెడ్డ వాడు. ఒక ఏడు సంవత్సరాది రోజున ఆ ఇద్దరూ కలుసుకున్నారు.\n“నాకు రాత్రి చిత్రమైన కల వచ్చింది. నా అదృష్టం ఆకాశం నుంచి వచ్చి పడిందట,'' అన్నాడు మంచివాడు.\n“చిత్రంగానే ఉన్నది. ఎందుకంటే, నాకూ నా అదృష్టం కలలో వచ్చింది. అది భూమిలో నుంచి వచ్చిందట.\" అన్నాడు చెడ్డవాడు.\n\"ఎవరి అదృష్టం ఎలా వస్తుందో చూద్దాం,'' అని మంచివాడు తన ఇంటికి వెళ్ళి పోయాడు.\nకొన్ని రోజులు గడిచాక చలిరోజులు వెనకపడ్డాయి.\n\"ఇవాళ పొలం పని ప్రారంభించ వచ్చు\" అనుకుని మంచివాడు పారా, పలుగూ తీసుకుని పొలానికి వెళ్ళి తవ్వటం మొదలు పెట్టాడు. ఉన్నట్టుండ పలుగుకు ఏదో తగిలి ఖంగుమన్నది.\nపొలంలో పలుగురాళ్ళు ఎలా వచ్చాయా అని ఆశ్చర్యపడుతూ, తవ్వి తీసి చూస్తే అది ఒక బిందె ! మంచివాడు దాని మూత తీసి చూసే సరికి, అందులో బంగారు కాసులూ, మొహరీలూ కనిపించాయి.\nమంచివాడు ఆ బిందెను తిరిగి యథా ప్రకారం పెట్టేశాడు.\n\"పాపం. ఈ నిధి ఆ ముసలాడిది అయి ఉంటుంది. తన అదృష్టం భూమిలో దొరికినట్టు సంవత్సరాదినాడు అతను కల వచ్చిందన్నాడు. వెళ్ళి అతనితో చెబు తాను,\" అనుకుని మంచివాడు చెడ్డవాడి దగ్గిరికి వెళ్ళి, ‘“పెద్దయ్యా, నీ అదృష్టం నా పొలంలో దొరికింది. బిందెనిండా బంగారు కా సు లూ, మొ హ రీ లూ ఉన్నాయి. నా పొలానికి వెళ్ళి తెచ్చుకో,\" అని చెప్పి, ఇంటికి వెళ్ళిపోయాడు.\nఅతను ఇంటికి వెళ్ళి తన భార్యతో జరిగిన దంతా చెప్పి, \"తన అదృష్టం నా పొలంలో దొరికిందని చెబితే, పాపం, పెద్ద వాడు చాలా సంతోషించాడు. ఈ పాటికి అతను బిందెను ఇంటికి తెచ్చుకుని ఉంటాడు,'' అన్నాడు.\n\"న్యాయమైన పని చేశావు.\" అన్నది మంచివాడి భార్య.\nఈ లోపల చెడ్డవాడు మంచివాడి పొలానికి వెళ్ళాడు. బిందె తవ్విన చోటు కనిపిస్తూనే ఉన్నది. పై మట్టి తొలగించ గానే బిందె కనబడింది. వాడు ఆత్రంగా ఆ బిందెను పైకి తీసి, మూత తెరిచి, చూశాడు. అతనికి బిందెలోపల కాసులూ, మొహరీలూ కనిపించటానికి బదులు పాములు మెలితిరుగుతూ కనిపించాయి.\nచెడ్డవాడికి చెప్పరాని కోపం వచ్చింది.\n\"దొంగ వెధవ. ఎంత మోసం చేశాడూ! ఇందుకు వాడికి తగిన ప్రాయశ్చిత్తం చెయ్యక మానను!'' అనుకుని చెడ్డ - డు బిందెను ఇంటికి పట్టుకుపోయాడు.\nఆ రాత్రి చెడ్డవాడు ఆ బిందెతో సహా మంచివాడి ఇంటికి వచ్చి. నిచ్చెన వేసి ఇంటికప్పు ఎక్కి దానిలో నుంచి లోపలికి చూశాడు. చలిమంటకు వీపు పెట్టి మంచి వాడు పడుకుని ఉండటం చెడ్డవాడికి కనిపించింది. తనకు ఇంత ద్రోహం చేసి, నిశ్చింతగా చలి కాచుకుంటున్న మంచి వాణ్ణి చూస్తే చెడ్డవాడికి మరింత కోపం వచ్చింది. అతను బిందె మీది మూత తీసి దానిని పొగగూడులో నుంచి లోపలికి పెట్టి, కుమ్మరించాడు.\nకాని చెడ్డవాడు అనుకున్నట్టు పాములు పడటానికి బదులు, బంగారు కాసులూ, మొహరీలూ మంచివాడి చుట్టూ పడ్డాయి.\n\"అతను ఆనందంతోభార్యనులేపి, చూశావా, నా కల నిజమయింది. మన అదృష్టం ఆకాశం నుంచి పడింది,\" అన్నాడు.\nఅటు తరవాత మంచివాడు దారిద్ర్య మన్నది ఎరగకుండా సుఖంగా జీవించాడు.",
            "book_page_end": 64
        },
        {
            "title": "నౌకరుయుక్తి",
            "book_page_start": 65,
            "pdf_page_start": 65,
            "pdf_page_end": 67,
            "author": "చందమామ బృందం",
            "genre": "హాస్యం",
            "moral": "ఒక్క తప్పును కప్పిపుచ్చడానికి మరొక పెద్ద అబద్ధాన్ని సృష్టించడం తెలివైన చర్య, కొన్నిసార్లు అది అనుకోని విజయాన్ని ఇస్తుంది.",
            "keywords": [
                "వంటవాడు",
                "రైతు",
                "మామిడిపళ్లు",
                "అబద్ధం",
                "సాధువు"
            ],
            "characters": [
                "రైతు",
                "వంటవాడు",
                "సాధువు",
                "ఆసామి"
            ],
            "locations": [
                "ఒక ఊరు",
                "రైతు ఇల్లు"
            ],
            "content": "ఒక ఊళ్ళో ఒక సామాన్యపు రైతు ఉండే వాడు. అతను బ్రహ్మచారి కావటం చేత ఇంటి పని చేసేటందుకొక వంటవాణ్ణి పెట్టుకున్నాడు.\nఒక ఏడు మామిడి పళ్ళకాలం వచ్చింది.\nరైతు ఏదో పని మీద పోతూ ఉండగా ఒక ఎరిగిన ఆసామి కనిపించి, \"చాలా మేలు రకం మామిడిపళ్ళు తెప్పించాను. రెండిస్తాను, పట్టుకు వెళ్ళి ఎంత బాగుం టాయో తిని చూడు.\" అంటూ రెండు పళ్ళు చేతిలో పెట్టాడు. ఆయన ఇంటికి తిరిగి వచ్చి ఆ మామిడిపళ్ళను తన వంట వాడి కిచ్చి, \"వీటిని కడిగి, ముక్కలు తరిగి ఉంచు. నే నిప్పుడే వస్తాను.\" అంటూ తన పని మీద వెళ్ళాడు.\nవంటవాడు ఆ మామిడి పళ్ళను కడిగి, చెక్కు తీసి, ముక్కలు తరుగుతూ, ఎలా ఉంటుందో రుచి చూద్దామని ఒక ముక్క నోట వేసుకున్నాడు. రుచి వర్ణనాతీతంగా ఉంది. తరిగేసిన మామిడి కాయలో రెండు ముక్కలుతరుగైతే ఎవరు కనుక్కో వచ్చారు లెమ్మనుకుని మరి రెండు ముక్కలు నోట వేసుకున్నాడు. తింటున్న కొద్దీ మామిడి ముక్కల రుచి హెచ్చు తున్నట్టు కనపడింది. రెండు కాయలూ ముక్కలు తరిగే లోపుగా ముక్కల్లో సగానికిపైగా వంటవాడి కడుపులోకి వెళ్ళి పోయాయి. మిగిలిన ముక్కలను చూస్తే వంటవాడికి భయమయింది.\nఏం చెయ్యాలి? తరిగిన ముక్కల్లో కొన్ని తిన్నానంటే యజమాని కది క్షమించరాని తప్పవుతుంది. కనక ఏదో ఒక బొంకు బొంకక తప్పదు. చిన్న బొంకు కన్న పెద్దబొంకు తేలిక. రెండు మామిడి పళ్ళూ పోయాయని చెప్పటం సులువు. ఆ మాటే చెబుదామనే ఉద్దే శంతో వంటవాడు మిగిలిన ముక్కలన్నీ తినేసి, తొక్కలూ, టెంకలూ ఎవరికీ కనిపించని చోట పారేసి, పళ్ళెమూ అదీ కడిగి యజమాని కోసం ఎదురు చూస్తూ కూచున్నాడు.\nఈలోపల రైతు తన పని చూసుకుని ఇంటికి తిరిగి వస్తుండగా ఎవరో సాధువు ఎదురయాడు. ఆ సాధువును చూడగానే తనక\nు దొరికిన మామిడి పళ్ళలో కొంత ఆయనకు పెట్టి ఇంత పుణ్యం సంపా దించు కుందా మనిపించింది రైతుకు.\nఅందుచేత ఆయన సాధువును పలకరించి, దూరప్రాంతం వాడని తెలుసుకుని, ''స్వామీ, మా ఇల్లు ఈ దాపులనే వున్నది, దయచెయ్యండి. పది నిమిషాలు కన్న మిమ్మల్ని ఉంచను.\" అన్నాడు.\nసాధువు సరేనని రైతు వెంట వచ్చాడు.\nరైతు ఆయనని ఇంటి ముందు వసారాలో కూచోమని, లోపలికి వెళ్ళి వంటవాడితో, “సాధువును తీసుకొచ్చాను. మామిడిపళ్ళు కోసి సిద్ధంగా ఉంచావా? ఆయనకు కాసిని ముక్కలు పెడదాం,\" అన్నాడు.\n\"ఏం పెట్టి కొయ్యను ? కత్తి వట్టి మొద్దుకత్తి,\" అంటూ వంటవాడు ఒక బండకత్తిని, యజమానికి చూపించాడు.\n\"అలాగా ! దీనికి పదును పెట్టి ఇప్పుడే తెస్తానుండు. ఇంటికి పట్టుకొచ్చిన సాధు వును వట్టి చేతులతో ఎలా పంపెయ్యటం?\" అంటూ రైతు దొడ్లోకి వెళ్ళి, అక్కడ ఒక రాయిపై ఆ మొండి కత్తిని సానపట్ట నారంభించాడు.\nఈ లోపల వంటవాడు వసారాలోకి వచ్చి సాధువుతో రహస్యంగా, ‘“ఈయనకు మీరెలా దొరికారు. స్వామీ? ఈయన సంగతి తెలీదా?\" అని అడిగాడు.\n\"నా కెలా తెలుస్తుంది? నేనీ వూరికే కొత్తవాణ్ణి. మీ యజమానిని ఇంతకుపూర్వం చూడనన్నా లేదు.\" అన్నాడు సాధువు.\n\"చూడండీ, ఈయన శక్తి పూజ చేస్తాడు. మీలాటి సాధువులు కనిపిస్తే ఇంటికి పిలిచి, రెండు చెవులూ కోసి నైవేద్యం పెడతాడు. ఇలా చాలా మందిని చేశాడు. అదుగో, ఆ చప్పుడు వినండి. దొడ్లో కత్తికి పదును పెడుతున్నాడు. చెవులు కోసేటప్పుడు మీ వంటి వారికి అటే బాధ కలగరాదని ఆయన ఉద్దేశం!\" అన్నాడు. వంటవాడు.\nఈ మాట విన్నాక సాధువు వెంటనే లేచి బయలుదేరాడు.\nకొంత సేపటికి రైతు కత్తితో లోపలికి వచ్చి వంటవాణ్ణి చూసి \"ఇదుగో, కాస్త పదును పెట్టాను. వేగిరం పళ్ళు కో సియ్యి. పాపం, సాధువు చాలా సేపుగా వేచి ఉన్నాడు,'' అన్నాడు.\n\"ఇంకెక్కడి పళ్ళు? ఇంకెక్కడి సాధువు? మీరలా దొడ్లోకి వెళ్ళారో లేదో ఆయన లోపలికి వచ్చి, రెండు పళ్ళూ తీసి జోలెలో వేసుకుని ఉడాయించేశాడు.\" అన్నాడు వంటవాడు.\n\"రెండు పళ్ళూ తీసుకున్నాడా? ఒక టైనా ఉంచమనక పోయావా? రుచి అయినా చూ సేవాళ్ళం!\" అన్నాడు రైతు.\n“నేను పిలుస్తుంటేవినిపించుకోకుండా పరిగెత్తాడు.\" అన్నాడు వంటవాడు.\nరైతు చేతిలో కత్తి అలాగే పట్టుకుని వీధిన పడ్డాడు. కొంత దూరం పరిగెత్తాక సాధువు అంత దూరాన కనపడ్డాడు.\n\"స్వామీ, ఒక్క క్షణం ఆగండి!'' అంటూ రైతు కత్తి పట్టుకున్న చెయ్యి ఎత్తి ఊపాడు. సాధువు వెనక్కు తిరిగి చూసేసరికి గుండె జారిపోయింది. ఆయన వేగంగా పరిగెత్తసాగాడు.\n\"స్వామీ, రెండూ వద్దు. కనీసం ఒక్కటి ఇవ్వండి చాలు! ఒక్కటైనా ఇవ్వండి,\" అని రైతు గట్టిగా కేకవేశాడు.\nఈ మాటలతో సాధువుకు మరింత భయమైపోయింది. ఈ దుర్మార్గుడు తనను ఒక్క చెవి అయినా ఇచ్చి పొమ్మంటున్నా డనుకుని. ఆ సాధువు శరవేగంతో పరిగెత్తుతూ రైతుకు అందకుండా పారి పోయాడు. రైతు నిరాశచెంది ఇంటికి తిరిగి వచ్చేశాడు. తన యుక్తి పారినందుకు వంటవాడు మటుకు సంతోషించాడు.",
            "book_page_end": 67
        },
        {
            "title": "ప్రత్యక్షపాఠం",
            "book_page_start": 68,
            "pdf_page_start": 68,
            "pdf_page_end": 70,
            "author": "ఆర్. రేపతి",
            "genre": "నీతి కథ",
            "moral": "లోకంలో ఎవర్నీ నమ్మకుండా ఉండే అతి జాగ్రత్త కూడా ప్రమాదకరమే. ఇతరుల సహాయం పొందుతున్నప్పుడు అపనమ్మకం చూపకూడదు.",
            "keywords": [
                "వర్తకుడు",
                "అపనమ్మకం",
                "డబ్బు సంచి",
                "ప్రత్యక్షపాఠం",
                "దొంగ"
            ],
            "characters": [
                "రామయ్య (చిన్న వ్యాపారి)",
                "గురవయ్య (కొత్తవాడు/దొంగ)"
            ],
            "locations": [
                "గ్రామం",
                "పట్నం",
                "సంత"
            ],
            "content": "రామయ్య చిన్న వ్యాపారి. తన గ్రామానికి నాలుగుకోసుల దూరంలో వున్న, ఒక పట్నంలో వారానికి ఒకసారి జరిగే సంతలో, సరుకు కొనుక్కుని వచ్చి, తన గ్రామంలో అమ్ముతూంటాడు. ఒక సంత రోజున అతను డబ్బు తీసుకుని పట్నం బయల్దేరాడు. ఐతే అతను కొంత ఆలస్యంగా బయల్దేరడంతో పట్నం వెళ్ళే కిరాయిబళ్ళన్నీ వెళ్ళిపోయాయి. ఇక, తను నడిచి వెళ్ళాలి; లేదా ఆ వారానికి సంతకు వెళ్ళడం మానేయాలి.\nరామయ్య ఆలోచించి చూశాడు. తను సంతకు వెళ్ళడం మానుకుంటే వారం రోజులపాటు తన దుకాణంలో సరుకు అమ్మకం వుండదు. తనకు రాబడి తగ్గు తుంది. అందుచేత, నడిచి వెళ్ళడానికే నిశ్చయించుకుని, డబ్బు సంచి నడుం కట్టులో బిగించి బయల్దేరాడు.\nకొంతదూరం నడిచాక, రామయ్యకు కాళ్ళు లాగసాగాయి. ఇస్సుమంటూ ఒక చెట్టుకింద చతికిలబడ్డాడు.\nకొన్ని నిమిషాలు గడిచాక, రామయ్య ఏనాడూ చూడని కొత్తవాడొకడు అటుగా వచ్చి. అతణ్ణి ఎక్కడికి వెళుతున్నావని అడిగాడు. తను పట్నం సంతలో సరుకు కొనడానికి వెళుతున్నట్టూ, మార్గాయాసం కొద్దీ చెట్టు నీడలో కూర్చున్నట్టూ రామయ్య చెప్పాడు.\nఆ కొత్తవాడు, నెత్తిపై నున్న పెద్ద మూట నొకదాన్ని దించి, రామయ్య పక్కగా వచ్చి కూర్చుని. అతణ్ణి ఆపాద మస్తకం ఒకసారి పరీక్షగా చూసి, \"నా పేరు గురవయ్య. మనిద్దరం వర్తకులమే. నేను సంతలో సరుకు అమ్మడాని కి పోతున్నాను; మీరుకొనడానికిపోతున్నారు. అంతేతేడా !'' అంటూ నవ్వాడు.\nఆ మాటలకు రామయ్య కూడా నవ్వి, “తేడా మాటకొస్తే, మరొకతేడా కూడా వున్నది. నేను వయసు పైబడినవాణ్ణి; నువ్వు యింకా యువకుడివి. నెత్తిన ఏ బరువూ లేకుండానే రెండు కోసుల దూరం నడిచేసరికి. నాకు ఆయాసం వచ్చేసింది. నువ్వు నెత్తిన అంత బరువు తోనూ సునాయాసంగా పోతున్నావు,'' అన్నాడు.\nగురవయ్య ఒక్కక్షణం ఆగి, “ఆ మాట నిజమే! ఈ వయసులో మీరింత శ్రమ పడకుండా, ఆ సంతలో కొనుగోలుకు, మీ గుమాస్తాను పంపవచ్చు కదా,\" అన్నాడు.\n''ఈ పిదపకాలంలో గుమాస్తాలను నమ్మడమా ? కట్టుకున్నదాన్నీ కన్న బిడ్డల్నే నమ్మేందుకు లేదు.\" అన్నాడు రామయ్య.\n\"అయితే, మీరెవర్నీ నమ్మరన్న మాట?\" అంటూ ఆశ్చర్యపోయాడు గురవయ్య.\n\"అంతే, నేనెవర్నీ నమ్మను. నమ్మక చెడిన వాడూ; నమ్మి బాగుపడ్డవాడూ లోకంలో వుండడు !'' అని రామయ్య తన ఛలోక్తికి తానే విరగబడి నవ్వసాగాడు.\n\"మహ బాగా చెప్పారు! మీ వయసుకు యింత దూరం నడిస్తే, కాళ్ళనొప్పులు రాక ఏమవుతుంది. పెద్దవారు, కాస్త మీ కాళ్ళు పట్టనీయండి,\" అంటూ గురవయ్య చేతులు చాచాడు.\nరామయ్య చప్పున కాళ్ళను వెనక్కు లాక్కుంటూ, ''ఏమీ అవసరం లేదు. కాసేపు కూర్చుంటే కాళ్ళనొప్పులు అవే తగ్గుతాయి.\" అన్నాడు.\n\"అలా అనకండి. మీరు నాకేం డబ్బివ్వక్కర్లేదు. సాటివర్తకుణ్ణి. అలసట చెందిన పెద్దలకు సేవచెయ్యడం, నాకు ఆనందం, తృప్తి,\" అంటూ రామయ్య వద్దంటున్నా వినిపించుకోకుండా కాళ్ళు ఒత్తసాగాడు గురవయ్య.\nరామయ్యకు తాను సేద తేరుతున్నట్టని పించి, మెదలకుండా వూరుకున్నాడు.\nగురవయ్య ఆ మాటా, యీ మాటా చెబుతూ కాళ్ళ తర్వాత, భుజాలూ, తలాపడుతూ — తల, మెడనరాలు సుతా రంగా నొక్కి రామయ్యకు స్పృహలేకుండా చేశాడు. తర్వాత అతడి నడుంకట్టులో వున్న సంచి తీసుకుని వెళ్ళిపోయాడు.\nకొంత సేపటికి రామయ్యకు స్పృహ వచ్చింది. నడుం తడుముకుని చూసు కున్నాడు. డబ్బు సంచీ లేదు! మతి పోయినవాడల్లే అటూ, యిటూ పరిగెత్త బోయి, దూరంగా ఒక చెట్టుకింద కూర్చుని వున్న గురవయ్యను చూసి ఒక్క దూకునపోయి, \"దుర్మార్గుడా! ఇంతమోసం చేస్తావా ! నా డబ్బు సంచీ ఎక్కడ?\" అంటూ అతడి మెడ పట్టు కున్నాడు.\n“ఆగండి ! తొందరపడకండి. ఇదుగో, మీ డబ్బు సంచి,\" అంటూ గురవయ్య రామయ్యకు డబ్బు సంచీ యిచ్చేశాడు.\nరామయ్య సంచీలోని డబ్బు లెక్క పెట్టిచూసుకున్నాడు. ఉండవలసినదంతా వున్నది. అతడు ఎక్కడలేని ఆశ్చర్యంతో, ''ఏమిటిదంతా?\" అని ప్రశ్నించ డు గురవయ్యను.\n“మరేంలేదు, మీకొక ప్రత్యక్షపాఠం చెప్పదలిచాను. లోకంలో ఎవరినీ నమ్మ నన్నారు. కాని, ముక్కూ మొహం ఎరగని నన్ను నమ్మేశారు. అవునా?'' అన్నాడు గురవయ్య.\nరామయ్య అవునంటూ తల వూపాడు.\nఅప్పుడు గురవయ్య తన మూటను నెత్తి కెత్తుకుని, \"ఇక పోదాం పదండి! బుద్ధి మంతుడైన మనిషి లోకంలో అందర్నీ, దొంగలుగానో, మోస గాళ్ళుగా నో అను మానించకూడదు. గుమస్తాలనూ, ఆత్మ బంధువుల్ని కూడా నమ్మనన్న మీరు, ముక్కూమొహం ఎరగని నన్ను నమ్మి, దాదాపు వెంట తెచ్చుకున్న డబ్బంతా పోగొట్టుకున్నంత పని చేశారు,\" అన్నాడు.\nరామయ్య అవునన్నట్టు తల ఊపి, గురవయ్య వెంట పట్నం కేసి నడవ సాగాడు.",
            "book_page_end": 70
        }
    ],
    "statistics": {
        "total_stories": 13,
        "author_counts": {
            "కోలార్ కృష్ణ అయ్యర్": 1,
            "లక్ష్మీ గాయత్రి": 1,
            "వీరేపల్లి జయరాంరెడ్డి": 1,
            "చందమామ బృందం": 4,
            "వసుంధర": 1,
            "శ్రీ రామకమల్": 1,
            "ఎం. డి. సౌజన్య": 1,
            "మాచిరాజు కామేశ్వరరావు": 1,
            "జపాను జానపద కథ": 1,
            "ఆర్. రేపతి": 1
        },
        "genre_counts": {
            "నీతి కథ": 5,
            "సామాజిక కథ": 1,
            "జానపద కథ": 2,
            "పౌరాణిక/జానపద ఫాంటసీ": 1,
            "బేతాళ కథ": 1,
            "చరిత్ర": 1,
            "పౌరాణికం": 1,
            "హాస్యం": 1
        }
    }
}
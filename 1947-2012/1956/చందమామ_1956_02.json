{
    "book_id": "చందమామ_1956_02",
    "stories": [
        {
            "title": "చందమామ (ఆహ్వానము)",
            "book_page_start": 15,
            "pdf_page_start": 15,
            "pdf_page_end": 15,
            "author": "చక్రపాణి",
            "genre": "సంపాదకీయం",
            "moral": "వినయం లేని విద్య వ్యర్థం.",
            "keywords": [
                "వినయం",
                "విద్య",
                "గురువు",
                "శిష్యుడు",
                "పోటీ"
            ],
            "characters": [
                "చందమామ బృందం"
            ],
            "locations": [
                "భారతదేశం (భావన)"
            ],
            "content": "విద్య ఎంతఉన్నా దానితోబాటు వినయం కూడా ఉండాలి. వినయంలేని విద్య రాణించదు. పైపెచ్చు అది మనని ఎప్పటికైనా నవ్వులపాలుచేసి తీరుతుంది.\n\"ఓర్చలేనివాడు\" అనే జాతక కథలో మూసిలుడు ఏమీ రాకుండానే తాను గొప్ప వైణికుడిననుకున్నాడు. తనకన్న గుత్తిలుడు గొప్పవాడని రూఢి అయినాక ఆయనవద్దకు వెళ్లి వీణ వాయించటం నేర్చుకున్నాడు.\nఅయితే మూసిలుడికి విద్యతోబాటు వినయం అబ్బలేదు.\nఅందుకనే అతను తన గురువుస్థానం అపహరించ యత్నించి, గురువుతో పోటీచేసి ఓడిపోయి పరాభవం పొందాడు. అతని యత్నాలన్నీ విఫలమయాయి.\nవినయంలేని కారణంచేతనే మూసిలుడు నేర్పిన విద్య అంతా వృధా అయిపోయింది.",
            "book_page_end": 15
        },
        {
            "title": "సింహం పెళ్లి!",
            "book_page_start": 16,
            "pdf_page_start": 16,
            "pdf_page_end": 17,
            "author": "చందమామ బృందం",
            "genre": "గేయ కథ",
            "moral": "బలము ఒక్కటే కాదు, తెలివి కూడా ఉండాలి. బలవంతునిపై తెలివితో విజయం సాధించవచ్చు.",
            "keywords": [
                "సింహం",
                "వివాహం",
                "గేయకథ",
                "ఎత్తుగడ",
                "బలహీనత"
            ],
            "characters": [
                "సింహం (మృగరాజు)",
                "బాలిక తండ్రి",
                "బాలిక",
                "కుక్కలు"
            ],
            "locations": [
                "అడవి"
            ],
            "content": "వనరాజై మృగరాజై\nఘనకీ రిని కాంచిన\nపంచానన మొక మానవ\nబాలను ప్రేమించెను.\nప్రేమించినదే తడవుగ\nఆ మృగాల రాయడు,\nపెళ్లి చేయమని కోరెను.\nపిల్లవాని తండ్రిని!\nసింహం కోరిన కోరిక\nచిక్కు తెచ్చి పెట్టగా,\nఆలోచనలో మునిగెను\nఆ బాలిక జనకుడు.\nజంతువునకు పిల్లనీయ\nజాలననుట ఆపద !\nబలవంతుని కొపమనిన\nప్రాణాంతకమే కద !\nఅందుచేత అతడిట్టు\nలనెనా మృగరాజుతో ;\n\"ఒకటి రెండు షరతులు నీ\nకొప్పుదలైనట్టిచో\nతక్షణమే నా కూతురు\nనిను వివాహమాడును;\nనీకన్నా తగినవరుని\nలోకంలో చూడను !”\nఅనగా విని సింహ మప్పు\nడడిగె షరతులేమని?\nతండ్రి పలికెనిటు; \"జాగ్ర\nతగావిను, చెబుతామరి !\nనీ గోళ్లూ నీ కోరలు\nపెళ్లికి ప్రతిబంధకం !\nతొలగిస్తే వాటిని, సం\nతోషిస్తా మందరం!”\n\" ఇంతేనా? ఐతే సరి,\nనీయిష్టం చొప్పన\nతీయించెయ్, నా గోళ్లూ\nనా కోరలు చప్పున !” \nఅని సింహం పలుకగానె\nఆతడట్లే చేసెను;\nతిన్నగ గోళ్లూ కోరలు\nతీసి పారవేసెను !\nకోరలూడి గోళ్లుపోయి\nవీరుడంత పాపము !\nకుక్కల గుంపులకు చిక్కి\nకోలుపోయె ప్రాణము!",
            "book_page_end": 17
        },
        {
            "title": "అట్టమీది బొమ్మ",
            "book_page_start": 18,
            "pdf_page_start": 18,
            "pdf_page_end": 18,
            "author": "చందమామ బృందం",
            "genre": "పౌరాణిక కథ",
            "moral": "దుష్టశక్తులను సంహరించి ధర్మాన్ని నిలబెట్టడం.",
            "keywords": [
                "కుమారస్వామి",
                "మహిషాసురుడు",
                "యుద్ధం",
                "శక్తి",
                "దేవతలు"
            ],
            "characters": [
                "కుమారస్వామి",
                "దేవసేన",
                "శివపార్వతులు",
                "మహిషాసురుడు",
                "కుబేరుడు",
                "ఇంద్రుడు"
            ],
            "locations": [
                "స్వర్గం",
                "యుద్ధ మైదానం"
            ],
            "content": "కుమారస్వామికీ, దేవసేనకూ వివాహం అయిన సమయాన సమస్తదేవతలూ, దిక్పాలకులూ, బ్రహ్మ, పార్వతీ పరమేశ్వరులూ వచ్చారు. తరువాత పార్వతీ పరమేశ్వరులు, వెయ్యి సింహాలు పూన్చిన రథంమీద కుమారస్వామినీ, దేవ సేననూ కూర్చోబెట్టుకుని భద్రవటానికి బయలుదేరారు. రథానికి ముందుగా కుబేరుడు తన పుష్పక విమానం ఎక్కి కదిలాడు. రథానికి వెనకగా ఇంద్రుడు ఐరావతం ఎక్కి వచ్చాడు. కుమారస్వామి రథానికి ఒక పక్క అష్టవసు వులూ, ఏకాదశరుద్రులూ, మరొక పక్క దిక్పాలకులూ, బ్రహర్షులూ ఉన్నారు.\nవీరందరూ వెంట రాగా కుమారస్వామి మహావైభవంగా భద్రవటం చేరి, అందరి ఆశీస్సులూ పొంది, అక్కడ నివాసం ఏర్పరచుకున్నాడు.\nకొంతకాలానికి మహిషాసురుడనే రాక్షసుడు రాక్షససేనలన్నిటినీ సమ కూర్చుకుని దేవతలపైకి దండెత్తి వచ్చాడు. రాక్షసగణాలు ఆశ్రమాలు ధ్వంసం చేశాయి, యజ్ఞాలు భగ్నంచేశాయి, నిరాయుధులైన ప్రజలపై బడి, భయపెట్టి, హింసించి, పీడించాయి. వీరినందరినీ రక్షించటానికి వచ్చిన దేవసేనలకూ, రాక్షసగణాలకూ భయంకరమైన యుద్ధం సాగింది. ఈ యుద్ధంలో దేవతలు, మహిషాసురుడి ధాటికి ఆగలేక, చెల్లాచెదరై పారిపోయారు.\nబ్రహ్మవల్ల అనేక వరాలు పొందిన మహిషాసురుడు విజయగర్వంతో పరమేశ్వరుడున్న చోటికి వెళ్ళి ఆయన రథాన్ని పట్టుకున్నాడు. మహిషా సురుడికి పరమేశ్వరుడుకూడా ఓడిపోయాడని సంతోషించి రాక్షసులు విజయ నాదాలు చేశారు.\nఅప్పుడు పరమేశ్వరుడు కుమారస్వామిని తలుచుకున్నాడు. వెంటనే కుమారస్వామి యుద్ధసన్నద్ధుడై, శక్తిని చేత ధరించి, కోపావేశంలో కళ్ళ నిప్పులు రాలగా మహిషాసురుడిపైకి వచ్చి ఆ దుర్మార్గుడిపై శక్తిని విసిరాడు. దాని దెబ్బకు మహిషాసురుడి తల పగిలిపోయి వాడు కొండ విరిగిపడ్డట్టు పడి పోయి చనిపోయాడు. మహిషాసురుడికి అండగావున్న మహాబలులైన రాక్షసులు కుమారస్వామి పైకి వచ్చారు. కాని కుమారస్వామి వారినందరినీ ఒక్క మధ్యాహ్నంలో చిత్రవధచేసి యమపురికి పంపేశాడు. యుద్ధం ముగిసింది. దేవతలు కుమారస్వామిపై పుష్పవర్షం కురిపించారు.",
            "book_page_end": 18
        },
        {
            "title": "ఓర్చలేనివాడు",
            "book_page_start": 19,
            "pdf_page_start": 19,
            "pdf_page_end": 22,
            "author": "చందమామ బృందం",
            "genre": "జాతక కథ",
            "moral": "వినయం లేకపోవడం, అసూయ పతనాన్ని కలిగిస్తాయి.",
            "keywords": [
                "వీణ",
                "వైణికుడు",
                "బోధిసత్వుడు",
                "మూసిల్",
                "అసూయ",
                "పోటీ"
            ],
            "characters": [
                "గుత్తిలుడు (బోధిసత్వుడు)",
                "మూసిల్",
                "బ్రహ్మదత్తుడు (కాశీరాజు)",
                "కాశీ వర్తకులు"
            ],
            "locations": [
                "కాశీ నగరం",
                "ఉజ్జయిని"
            ],
            "content": "బ్రహ్మదత్తుడు కాశీ రాజ్యాన్ని పరిపాలించే కాలంలో బోధిసత్వుడు గుత్తిలుడు అనే వైణికుడుగా జన్మించాడు. పదహారు సంవ త్సరాల వయసుకే గుత్తిలుడితో సమంగా వీణ వాయించేవాడు జంబూద్వీపంలో లేడన్న ఖ్యాతి దశదిశలా వ్యాపించింది. అందుచేత కాశీరాజు అతన్ని తన ఆస్థాన వైణిక విద్వాంసుడుగా పెట్టుకున్నాడు.\nఇది జరిగిన అనేక సంవత్సరాలకు కాశీ నుండి కొందరు వర్తకులు బయలుదేరి వ్యాపారం నిమిత్తం ఉజ్జయినీ నగరం వెళ్ళారు. గుత్తిలుడి ధర్మమా అంటూ కాశీ రాజ్యంలో ఆబాలగోపాలానికీ వీణా వాద్యంమీద అత్యంత ప్రీతి. అందుచేత ఈ కాశీవర్తకులకు వీణావాద్యంమీద మనసు పోయింది. వారు అక్కడి వర్తకులతో, \"మాకు వీణావాద్యం వినాలని ఉన్నది. ఈ ఉజ్జయినిలో ఉండే వైణికులలో కెల్లా గొప్ప వాణ్ణి పిలిపించి వాద్యగోష్ఠి ఏర్పాటు చేయండి. ఎంత ఖర్చయినా సరే మేము ఉమ్మడిగా భరిస్తాం!\" అన్నారు.\nఉజ్జయినిలో గొప్ప వైశికుడు మూసిల్ అనేవాడు. అందుచేత కాశీవర్తకుల వినోదం కొరకు అతని పాటకచేరీ ఏర్పాటుచేశారు. మూసిల్ వీణతో సహా వర్తకుల బసకు వచ్చాడు. వీణతీగెలు శ్రుతిచేసి వాయించ సాగాడు. ఎంతసేపు వాయించినా కాశీవర్త కుల ముఖాలలో ఆనందం ఏమీ కనబడ లేదు. ఇలా కాదని మధ్యమం శ్రుతిచేసి కొన్ని పాటలు వాయించాడు. అప్పటికీ వర్తకులలో చైతన్యం కనిపించలేడు.\nచివరకు మూసిల్, \"అయ్యా, నేనింత సేపుగా వీణ వాయిస్తున్నాను గాని తమకు కొంచెమైనా ఆనందం కలిగినట్టు కనబడదు. నా వీణావాద్యం తమకు నచ్చలేదా?” అని ఆడిగాడు.\nకాశీవర్తకులు తెల్లబోయి ఒకరినొకరు చూసుకున్నారు. వారిలో ఒకడు, \"నువ్విం దాకనుంచీ వీణ వాయిస్తున్నావా? శ్రుతులు సరిచూస్తున్నావనుకుంటున్నాం!” అన్నాడు.\n\"వీణ చెడిపోయింది కాబోలు, సరిగా పలకక నిన్ను తిప్పలు పెడుతున్న దనుకుం టున్నాం! క్షమించాలి, అంతకన్న మరేం లేదు!” అన్నాడు ఇంకొకడు.\nమూసిల్ ముఖం ముడుచుకుని, \"అయితే మీరు నాకన్న చాలా గొప్ప వైణి కుడి వాద్యం విని ఉంటారు. అందుచేతనే నా వాద్యం మీకు నచ్చలేదు. ఆ వాద్యగా డెవరో సెలవియ్యండి,” అన్నాడు.\n\" అయితే నువు మా కాశీనగర ఆస్థాన వైణికుడైన గుత్తిలుడి వాద్యం గురించి విననేలేదా?\" అని వర్తకులు అడిగారు.\n\"ఆయన గొప్ప వాద్యగాడా?” అని అడిగాడు మూసిల్.\n\"ఆయన వీణావాద్యంతో పోలిస్తే నీది వాద్యమేకాదు.” అన్నారు వర్తకులు.\n\"అయితే ఆయనతో సమంగా వాయించా ననిపించుకునేదాకా నేను విశ్రాంతి పుచ్చు కోను. నాకు మీరేమీ డబ్బివ్వనవసరం లేదు,” అంటూ మూసిల్ వెళ్లిపోయాడు. అతను ఆరోజే ప్రయాణమై కాశీనగరంచేరి బోధిసత్వుడి ఇంటికి వెళ్ళాడు. బోధి సత్వుడు మూసిల్ను చూసి, \"ఎవరు, నాయనా?” అని అడిగాడు.\n\"అయ్యా, మాది ఉజ్జయిని. నన్ను మూసీలుడంటారు. తమవద్ద వీణ నేర్చు కోవాలని వచ్చాను. తమ అనుగ్రహం ఉంటే తమతో సమానుణ్ణి అనిపించుకోవా లని నా ఉద్దేశం!” అన్నాడు మూసిల్. బోధి సత్వుడు అతనికి వీణావాద్యం నేర్పటానికి అంగీకరించాడు.\nమూసిల్ రోజూ ఇంటివద్ద వీణ అభ్య సిస్తూ రాజసభకు బోధిసత్వుడివెంట వెళ్ళుతూండేవాడు.\nఅనేక సంవత్సరాలు గడిచాయి. ఒక నాడు బోధిసత్వుడు తన శిష్యుడితో, \" నీ విద్య పూర్తి అయిపోయింది. నాకు తెలిసిన దంతా నీకు నేర్పేశాను. ఇక నువు మీదేశం వెళ్ళిపోవచ్చు,” అన్నాడు.\nకాని మూసిల్ కు ఉజ్జయినికి తిరిగి పోవాలని లేదు. అక్కడ తన విద్య రాణిం చదు. తనకు వీణ వాయించటం ఏమీ రానప్పుడే ఉజ్జయినీవారు తనకు బ్రహ్మ రథం పట్టారు. ఎలాగైనా కాశీ ఆస్థాన విద్వాంసుడైతేనే కీర్తీ, ప్రతిష్ఠా! ఇప్పుడు తనకు బోధిసత్వుడితో సమానమైన విద్వ త్తున్నది. బోధిసత్వుడు వృద్ధుడైపోతున్నాడు కూడానూ! అందుచేత కాశీరాజు ఆస్థానం లోనే ఉద్యోగం సంపాదించాలి.\nఇలా ఆలోచించి మూసిల్, బోధిసత్వు డితో, \"నాకు ఉజ్జయిని వెళ్ళాలని లేదు. మీ పాండిత్యమంతా నాకుకూడా వచ్చిందం టున్నారు గనక, మీతోబాటు నాకుకూడా ఆస్థానంలో ఉద్యోగం అయేలాగు చూడండి!” అన్నాడు.\nమరనాడు బోధిసత్వుడు ఈ విషయం రాజుతో చెప్పాడు.\n\"అతను నీవద్ద చాలాకాలంగా శిష్యు డుగా ఉన్నాడు గనక ఆస్థాన విద్వాంసు డుగా వేసుకుందాం. నీ కిచ్చే జీతంలో సగం ఇస్తాను. అతనికి సమ్మతమైతే పదవి స్వీకరించవచ్చు,\" అన్నాడు రాజు.\nబోధిసత్వు డీమాట చెప్పగానే మూసిల్ సంతోషించటానికి బదులు లోలోపల కుళ్ళాడు. తన తక్కువేమిటి ? బోధిసత్వుడి ఎక్కువేమిటి? ఆయన జీతంలో తనకు సగం ఇవ్వటమేం?\nమూసిల్, రాజువద్దకు వెళ్లి, \"మహా ప్రభూ, నన్ను సగం జీతంమీద ఆస్థాన విద్వాంసుడుగా నియమిస్తామన్నారుట! నా తక్కువేమిటి? మా గురువుగారి కెంత వచ్చునో, నాకూ అంత వచ్చు. కావలిస్తే మా గురువుగారినే అడగండి. ఆయన కిచ్చి నంత జీతమూ తమరు నాక్కూడా దయ చేయించాలి!” అన్నాడు.\nరాజుకు కోపం వచ్చింది. \"నువు గుత్తిలుడి శిష్యుడివని నే నెరుగుదునుగాని, ఆయనతో సమానమైన వైణికుడివని నే నెరగను. ప్రత్యక్షంగా చూస్తేతప్ప నమ్మను కూడాను,” అన్నాడాయన.\n\" కావలిస్తే తమరు నన్ను పరీక్షచేసి చూడండి,” అన్నాడు మూసిల్.\n\"సరే, వీలుచూసుకుని మీ ఇద్దరికీ వాద్యపోటీ ఏర్పాటుచేస్తాను. నీ వాద్యం మీ గురువు వాద్యంతో సమంగా ఉంటే నీకుకూడా ఆయనతో సమంగా జీతం ఇస్తాను. లేనిపక్షంలో నిన్ను ఆస్థానంలోకి రానిచ్చేదేలేదు. సమ్మతమేనా?\" అని అడి గాడు రాజు. మూసిల్ అంగీకరించాడు.\nగురుశిష్యులిద్దరికీ పోటీ ఏర్పాటయింది. ఒకరిని మించి ఒకరు వాయించటానికి ప్రయత్నిస్తున్నారు. మధ్యలో బోధిసత్వుడి వీణతంత్రి ఒకటి తెగింది. కాని ఆయన మిగిలిన తీగలమీదనే వాయిస్తున్నాడు. ఇది చూసి మూసిల్ తన వీణతంత్రి ఒకటి బుద్ధిపూర్వకంగా తెంపేశాడు. మరికాస్సేప టికి బోధిసత్వుడి వీణ కంత్రులలో మరొకటి తెగింది. మూసిల్ కూడా మరొక తంత్రి తెంపేశాడు. కొద్దిసేపట్లోనే బోధిసత్వుడి వీణతంత్రులన్నీ తెగిపోయాయి; మూసిల్ తన వీణతంత్రులన్నీ తెంపేసుకున్నాడు.\nఅయితే బోధిసత్వుడు తెగిపోయిన తంత్రుల తోనే స్వరాలు పలికించసాగాడు. కాని మూసిల్ ఆ పని చెయ్యలేక బిక్క మొహం వేశాడు.\nసభవారు బోధిసత్వుడి ప్రతిభకు హర్షించి మూసిల్ను గేలిచేశారు.\nమూసిల్ ఆ అవమానాన్ని భరించలేక సభలోనుంచి బయటికి వెళ్లి, ఆ రోజే ఉజ్జ యినీ నగరానికి ప్రయాణమైయ్యాడు.",
            "book_page_end": 22
        },
        {
            "title": "మకరదేవత (సీరియల్)",
            "book_page_start": 23,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "సాహస కథ",
            "moral": "విపత్కర పరిస్థితులలో ధైర్యంగా, యుక్తితో పనిచేయడం ముఖ్యం.",
            "keywords": [
                "శివదత్తుడు",
                "నరవాహనుడు",
                "రహస్యద్వారం",
                "సింహాలు",
                "యుద్ధం",
                "సాహసం"
            ],
            "characters": [
                "శివదత్తుడు",
                "నరవాహనుడు",
                "మందరదేవుడు",
                "సమరసేనుడు",
                "సైనికులు"
            ],
            "locations": [
                "అడవి",
                "కోట",
                "సొరంగం"
            ],
            "content": "[ శత్రువులమీదకు, నరవాహనుడూ, సమరసేనుడూ దాడి బయలుదేరారుగదా ? పట్టణం. వెలుపలి మైదానంలో, ఘోరయుద్ధం జరిగింది. విజయం సమరసేనుడిదే అయినా, అతడు తీవ్రంగా గాయపడిపోయాడు. సరవాహనుడు రాజుగా ప్రకటించుకున్నాడు. శివదత్తుడు అనుచరులతో, రహస్యద్వారంనుంచి బయటికి పారిపోదలిచాడు. తరవాత — ]\n\"ఆ రహస్య ద్వారంనుంచి ముందెన్నడూ మీరు ప్రయాణించలేదా?” అని ప్రశ్నిం చాడు మందరదేవుడు ఆశ్చర్యపడుతూ.\nశివదత్తుడు నిరుత్సాహంగా తలపంకించి, \"అలాంటి అవసరం అంతకు ముందెన్నడూ నాకు కలగలేదు. కాని, తీరా రహస్యద్వారం తెరిచింతరవాత ఆ కారు చీకటిలో దివిటీల సహాయం లేందే నడవటం సాధ్యమయే పని కాదని తెలుసుకున్నాను. నా తొందరలో నేను వాటి మాట మరిచిపోయినా, నా అను చరులు తగు జాగ్రత్తలోనే వున్నారు. వాళ్లు తక్షణం కొన్ని దివిటీలు వెలిగించి, సొరం గంలోకి దిగారు. నేనూ దిగాను. అంతలో నా వెనుక వున్న ఒకడు \" శివసేనానీ, శత్రువులు కోట ద్వారం బద్దలుకొట్టి లోపల ప్రవేశించారు. వినండి, ఆ కోలా హలం!” అంటూ కేకవేశాడు.\n\" సరే, ద్వారం మూసివెయ్యి. నర వాహనుడు వచ్చేవరకూ, వాళ్ళకు యీ రహస్యద్వారం సంగతి తెలీదు. ఈ లోపల మనం సురక్షితంగా బయటపడవచ్చు, భయంలేదు!\" అన్నాను.\nఆ చీకటి సొరంగంలో కొంత దూరం నడిచేసరికి, మా దారికి అడ్డంగా వేలాడు తున్న ఒక ఇనపగొలుసు కనిపించింది. తలయెత్తి చూచాను. అక్కడ సొరంగం పైభాగాన ఒక పెద్ద తలుపు అమర్చ బడివుంది. గొలుసు కొంచెంగా లాగిచూసే సరికి, బుస్సుమంటూ నీరు లోపలికి ఉరి కింది. ఆ క్షణంలో గొలుసుతో బంధించ బడిన ఆ తలుపు అక్కడ అమర్చబడిన కారణం ఏమిటో నాకు అర్థమైంది.\nఒకవేళ శత్రువులు రహస్య ద్వారం ఎక్కడ వున్నదీ గ్రహించి వెంటబడితే, ఆతలుపును గొలుసు సహాయంతో కిందకు దించటంద్వారా, వెనుక భాగాన వున్న మొత్తం సొరంగాన్ని జలమయం చేయ వచ్చు! ఇది చక్కని ఉపాయంగా తోచింది. దీనిని అమలు చేయవలసిన అవసరం ఏమైనా వున్నదా అన్న అనుమానంతో రహస్య ద్వారంకేసి చూశాను. నా అను మానం ధృవపడింది. అక్కడ కొన్ని దివి టీలు చీకట్లో కదుల్లాడటం నా కంట పడింది. అంటే, శత్రువులు, నా ఆచూకీ తెలుసుకున్నారన్న మాట! ఇక వెనుక ముందులు ఆలోచించేందుకు కాలంలేదు. నా బలంకొద్దికీ, ఆ తలుపుకు వున్న గొలుసు లాగాను. దభిమంటూ తలుపు సొరంగానికి అడ్డుగా పడటం; ఆ వెనక గర్జిస్తూ జల పాతం కిందకు దూకటం వినబడింది,\nఇక ఇప్పుడు చేయవలసింది, సాధ్య మైనంత తొందరగా సొరంగంనుంచి బయట బడటం. ఆలశ్యం జరిగితే, నరవాహనుడు, అడవిలో వున్న దాని రెండవ కొసను తన సైనికులతో చుట్టుముట్టవచ్చు. అలా జరి గితే, నా పనీ, నా అనుచరుల పనీ, బోనులో చిక్కిన ఎలుకల చందమవుతుంది.\nకొద్దిసేపట్లో మేం సొరంగం ఆవలి కొసను చేరాం. అక్కడ సొరంగం అడుగు భాగాన్నుంచికొన్ని మెట్లు అంచెల క్రమంలో పైకి కట్టబడినై. అలికిడి కాకుండా ఆ మెట్లెక్కి, అక్కడ వున్న ద్వారానికి చెవి ఆనించి, ఆవలనుంచి ఏమైనా అలికిడి విన బడుతుందేమో అని వినసాగాను.\nకొద్ది సేపటివరకూ అంతా నిశ్శబ్దంగా వుంది. ఇక మాను బోదెలో అమర్చబడి వున్న రహస్య ద్వారం తెరిచి బయట పడటం క్షేమమనుకున్నాను. నేను ద్వారం మీద చేయివేసి, తుప్పు పట్టివున్న గడియ లను కదిలించేటంతలో, అవతలినుంచి గుర్రం సకిలించిన ధ్వ నీ, మనుషుల మాటలూ వినిపించినై.\n\" అంతా భద్రంగానే వుంది. మాను బోదెలో ఉన్న రహస్యద్వారం మూసే వుంది,” అన్నా డొకడు.\n\" ఓ హెూ, అలాగా! అయితే, ఆ ద్రోహు లందరూ, సొరంగంలో నీటబడి, ఎలు కల్లా చచ్చివుంటారు!” అన్నాడు మరొకడు.\nమళ్ళీ కాసేపు మాటలేమీ వినబడలేదు. నేనేమి చేయటమా అని ఆలోచించే టంతలో, కఠినమైన అధికార స్వరంతో ఒక గొంతు కంచులా మోగింది.\n\" ఇంత దూరంలో నించుని కబుర్లాడితే లాభంలేదు. ఆ ద్రోహులు చచ్చారో లేక మనకన్న ముందుగా ద్వారంనుంచి బయట పడి, అడవిలోకి పారిపోయారో మనకు తెలీదు. పైగా చచ్చినా, బతికినా ఆ శివ దత్తుడి తల తేగలిగితే, ఒక సామంత రాజ్యం ఇస్తానని రాజు నరవాహనుడు నాకు వాగ్దానం చేశాడు.”\n\" అయితే, ఇప్పుడేం చేయమని మీ ఆజ్ఞ!” అని ఒకేసారి రెండు గొంతులు భయపడుతూ ప్రశ్నించినై.\n\"వెళ్ళి, ఆ చెట్టు బోదెలో వున్న రహస్య ద్వారం తెరిచి చూడండి. ఆ వెనక వున్న సొరంగం పూర్తిగా నీటిమయమయివుం టే ఇప్పట్లో అతడి శవంకూడా మనకు దొర కదు. అలా కానప్పుడు...”\nఅతడు మాట ముగించక ముందే, ద్వారం పక్కనుంచి భయంకరమైన సింహ గర్జన వినిపించింది. ఆ వెంటనే మరి కొన్ని చిన్నా పెద్ద గర్జనలు మార్మోగినై మాట్లాడు తున్న నరవాహనుడి సైనికులు వెనుకకు తగ్గుతున్న సూచనగా గుర్రాల సకిలిం పులూ, వాళ్ళ హెచ్చరికలూ వినిపించినై.\n\" ఆ మాను బోదెపక్కన ఏవో సింహాలు, వున్నట్టుంది. ప్రమాదం, వెనక్కుతగ్గండి !\" అంటూ ఒకడు అరిచాడు. ఆవెంటనే వాళ్ల నాయకుడి కంఠనాదం మారుపలికింది.\n\"ఒక్క సింహాలేకాదు, ఏనుగులూ, ఎలుగుబంట్లూ వున్నా పని పూర్తికానిదే వెనక్కు తిరిగేందుకు వీలులేదు. పిరికి పందలు నాకత్తికి బలి కాగలరు, జాగ్రత్త!\"\nఆతరవాత సింహాలు వాళ్లమీదికి లంఘించినవన్న సూచనగా, భయంకర మైన గర్జనలూ, గుర్రాలతొక్కిసలాటా, సైనికుల కేకలూ వినిపించినై. నేను నా సహచరులతో సొరంగంనుంచి బయట పడాలంటే, యింతకన్న మంచి తరుణం మరి రాదనిపించింది.\nనరవాహనుడి సైనికులు సింహాలను హతమార్చి తరవాత, నన్నూ నా అను చరుల్నీ హతమార్చేందుకు తప్పక సొరంగ ద్వారాలదగ్గరకు రాగలరు.\nనా అనుచరులతో, వున్న పరిస్థితీ, అంత ఎక్కువ ప్రమాదంలేకుండా, కొందరమైనా బతికి బయటపడాలంటే, చేయవలసినపని చెప్పాను. నరవాహనుడి సైనికులు, సింహా లతో గొడపపడేసమయమే, మనకూ వాళ్లను ఎదుర్కొనేందుగ్గాని, లేక అడవిమార్గాన పారిపోయేందుగ్గాని, మంచి అదసని అందరూ అంగీకరించారు.\nఆ సమయంలో నాయకుడుగా నామీద వున్న గొప్ప బాధ్యత నన్ను చాలా కలవర పరిచింది. ఇప్పుడు నేను, నా అనుచరులకు యిచ్చే సూచనలమీదా, ఆజ్ఞలమీదా మా అందరి భవిష్యత్తూ ఆధారపడి వుంది.\nనాతోపాటు, నా అనుచరులక్కూడా మర ణమో లేక సురక్షితప్రదేశానికి పారిపోగల అవకాశమో- ఏదో ఒకటి యిక కొద్ది నిమి షాల్లో తేలిపోతుంది.\nనేను, యిక ఏమాత్రం ఆలశ్యంలేకుండా రహస్యద్వారం తెరిచాను. తుప్పుపట్టివున్న ఆద్వారాలు కిర్రుమని ధ్వనిచేస్తూ తెరుచు కున్నయి. బయటికి చూతునుగదా— అక్కడ జరుగుతున్న గందరగోళం చాలా భీభత్సంగా కనబడింది.\nసింహాలు, ఒకటికాదు రెండుకాదు— దాదాపు చిన్నా పెద్దవి ఐదారు కలిసి సైని కులు ఎక్కివున్న గుర్రాలమీద కలియ బడినై, సైనికులు దాదాపు ఓ యిరవైమంది వరకూ వుంటారు. వాళ్లు చెట్లమధ్య చిక్కుకుపోయి, భయంకరంగా గర్జించి మీదకు దూకుతున్న సింహాల పంజాదెబ్బల నుంచి పారిపోలేకా, తమచేతనున్న యీటె లతో వాటిని చంపలేకా — నానా గగ్గోలూ పడిపోతున్నారు. అల్లంతదూరాన గుర్రం మీద కూచునివున్న వాళ్ళ నాయకుడు, చేతి కత్తిని గాలిలో గిరగిరా తిప్పుతు- .\n\"భయపడకండి, హతమార్చండి, చం పండి!\" అంటూ అరుస్తున్నాడు. కాని, అతడుమాత్రం ఆ సింహాల నేటినీ ఎదుర్కో వటంలేదు సరిగదా, అంత ప్రమాదం తటస్థపడితే పారిపోయేందుకు సిద్ధంగా గుర్రాన్ని వెనక్కు నడుపుతున్నాడు.\nనేను, నా అనుచరులతో సొరంగ ద్వారం నుంచి బయటపడటం, నరవాహ నుడి సైనికులుగాని, వాళ్ళ నాయకుడు గాని గమనించలేదు. వాళ్ళ దృష్టి ప్రాణ రక్షణ చేసుకోవటంమీదేవుంది. నేను, నా అనుచరులతో పొదలమాటున దాగుతూ ఒక్కొక్క అడుగే ముందుకుపోయి, కొద్ది సేపట్లో నరవాహనుడి సైనికుల వెనక భాగాన చేరాను. వాళ్ళను ఒకవైపునుంచి సింహాలు చీకాకుపరుస్తున్నవి; నేను రెండో వైపునుంచి హఠాత్తుగా మీదపడి వాళ్ళను సర్వనాశనం చేయదలిచాను.\nనా అభిప్రాయం విన్న, నా అనుచరు లందరూ నాతో ఏకీభవించారు. కాని, ఒక ళ్లిద్దరకు, నరవాహనుడి సైనికుల మీదపడిన సింహాలు, తమనూ ఎదుర్కుంటవని భయంకలిగింది. చావుకు సిద్ధమైనతరవాత, అది శత్రువుచేతిలో సిద్ధించినా, సింహంవల్ల తటస్థపడినా ఆట్టే భేదం వుండదని వాళ్లకు నచ్చచెప్పాను.\nపొదలమాటున పొంచివున్న నేను, ఒక్కమారుగా 'సమరసేనుడికి జై!' అంటూ అరిచి, నరవాహనుడి సైనికులను వెనుక నుంచి డీకొన్నాను. ప్రళయ భయంకరంగా మందిని తుదముట్టించాము. కాని, మిగిలిన అరుస్తూ, నా అనుచరులు ఉగ్రనరసం పదిపన్నెండుమంది అంతలోనే తెప్ప హుల్లా వాళ్ళమీద పడ్డారు.\nమొట్టమొదటి నా కత్తిదెబ్బకు, వాళ్ళ నాయకుడి తల బొండాంలా గాలిలోకి లేచి అంత దూరానవున్న పొదల్లో పడిపోయింది. నా అనుచరులు తమ కత్తులతో శత్రు సైని కులను దొరికినచోట దొరికినట్టు నరక సాగారు. ఈ పోరాటంమధ్య సింహలగొడవ ఎవరికీ పట్టలేదు. పైగా ఆసరికే రెండు మూడు సింహాలు, నరవాహనుడి సైనికుల యీటెపోటులుతిని వెల్లకిలాపడి గిలగిల కొట్టుకుంటున్నయి. మిగిలినవి మా భయం కర నాదాలతో హడలెత్తి పారిపోసాగినై.\nనాలుగైదు నిమిషాలు గడిచేసరికి, నర వాహనుడి సైనికులలో చాలామంది మా కత్తులకు ఎర అయిపోయారు. తమను యింత హఠాత్తుగా ఎదుర్కున్న వారెవరో వాళ్ళు గ్రహించేలోపలే, వాళ్ళల్లో చాలా రిల్లారు. వాళ్ళల్లో ఒకడు కంఠనాళాలు బద్దలయ్యేలా అరుస్తూ :\n\" శివదత్తుడు, ద్రోహి, నరకండి! అతడి తల ఒక సంస్థానాన్ని తెచ్చి పెడుతుంది!” అంటూ మామీదికి బెబ్బులిలా ఉరికాడు.\nఆ సైనికుడు ప్రదర్శించిన సాహసం, అతడి అనుచరుల్లో కూడా ధైర్యోత్సాహాలను కలిగించినట్టుంది. వాళ్ళందరూ ఒక్కుమ్మ డిగా, నా అనుచరుల మీదకు దూకారు.\nఆ సరికే విజయం సాధించామన్న దిలా సాలో వున్న, నా అనుచరుల్లో కొందరు, శత్రువుల తాకిడికి నేలకొరిగారు. నేను, నా కత్తితో శత్రు ముఖ్యుడి గుర్రాన్ని బలంగా పొడిచాను. ఆ దెబ్బతో అది వెనక రెండు కాళ్ళమీదా నిలబడేసరికి, రౌతు కింద పడి పోయాడు. గుర్రం అరుస్తూ అతడి మీదికి ఒరిగిపోయింది. (ఇంకావుంది)",
            "book_page_end": 30
        },
        {
            "title": "ఎవరి కొడుకు?",
            "book_page_start": 32,
            "pdf_page_start": 32,
            "pdf_page_end": 36,
            "author": "చందమామ బృందం",
            "genre": "బేతాళ కథ",
            "moral": "క్షేత్రజ పుత్రుడు అంటే, భార్యను ఎవరికి దానం చేస్తే వారికే ఆ సంతానం చెందుతుంది. (చంద్రప్రభుడికి దొంగ క్షేత్రజుడు అవుతాడు).",
            "keywords": [
                "విక్రమార్కుడు",
                "బేతాళుడు",
                "పిండం",
                "దొంగ",
                "వైశ్యస్త్రీ",
                "క్షేత్రజ సంతానం",
                "చంద్రప్రభుడు"
            ],
            "characters": [
                "విక్రమార్కుడు",
                "బేతాళుడు",
                "వైశ్యుడు",
                "ధనవతి",
                "వైశ్యస్త్రీ (తల్లి)",
                "దొంగ",
                "విష్ణుస్వామి",
                "రాజు (దత్తతండ్రి)",
                "చంద్రప్రభుడు"
            ],
            "locations": [
                "తామ్రలిప్తి నగరం",
                "వధ్యభూమి",
                "వక్రోలకం",
                "గయ",
                "కాశీ",
                "ప్రయాగ"
            ],
            "content": "విక్రమార్కుడు పంతంతో వెనక్కు వెళ్ళి, చెట్టు మీదినుంచి శవాన్ని దించి, తన భుజం మీద వేసుకుని, మౌనంగా స్మశానం కేసి మరొకసారి నడవసాగాడు. అప్పుడు శవంలో వున్న బేతాళుడు, \" రాజా, నా మూలంగా నీకు చాలా ప్రయాస కలుగుతున్నది. అందుచేత యిప్పుడు నీకొక వింత కథ చెబు తాను విను,\" అంటూ విక్రమార్కుడికి ఈ కింది కథ చెప్పాడు :\nతామ్రలిప్తి అనే నగరంలో ఒక వైశ్యు డుండేవాడు. ఆయనకు ధనవతి అని ఒక కుమార్తె ఉండేది. ఆమెకు యుక్త వయస్సు వచ్చి వివాహం చేద్దామనుకుం టున్న సమయంలో తండ్రికి కాస్తా జబ్బు చేసి చనిపోయాడు.\nచనిపోయే నాటికి వైశ్యుడికి ఆస్తి ఆటే లేకపోగా బోలెడన్ని అప్పులున్నాయి. అప్పలవాళ్లు తన నగలు కాజేస్తారేమో, కూతురికి పెట్టుకోవటానికైనా ఉండదని భయపడి వైశ్యుడి భార్య, తన నగలన్నీ మూటగట్టుకుని, ధనవతిని వెంటబెట్టుకుని అర్థరాత్రి అంధ కారంలో మరొక దేశానికి ప్రయాణ మయింది.\nవారు నగరం దాటి వధ్యభూమి దాటి పోతూండగా, ఆ సాయంకాలమే కొరత వేయబడిన ఒక దొంగ శరీరానికి వైశ్యుడి భార్య భుజం తగిలింది. ఆ బాధతో దొంగ, \"అయ్యయ్యో, అసలే చచ్చిపోతున్న నన్ను మరింత హింసిస్తున్నా రెవరు?” అని ఆక్రోశించాడు.\n\"చీకటిలో కనిపించలేదు, నాయనా!” అన్నది వైశ్యస్త్రీ.\n\"మీరెవరు? ఈవేళప్పుడు యెక్కడికి పోతున్నారు?” అన్నాడు దొంగ.\n\" నేనొక వైశ్యస్త్రీని. ఇది నా కూతురు. నా భర్త పోయాడు. ఈ నగరంలో మాకిప్పుడు దిక్కెవరూ లేరు. మరెక్కడి కైనా పోయి నా కుమార్తెకు పెళ్ళి చేసు కుంటాను!\" అన్నది వైశ్యస్త్రీ.\nదొంగ కొంచెం ఆలోచించి, \"అమ్మా, నే నెట్లాగూ చచ్చిపోతున్నాను. అయితే నాకు పెళ్ళిలేదు, పిల్లలూ లేరు. కొడుకులు లేని నాకు పుణ్యలో కాలుండవు. అందు చేత నీ కుమార్తెను నాకు ధారపొయ్యి. ఆ తరవాత ఆమెకు పుట్టే పిల్లలు నాకు క్షేత్రజ సంతానం అవుతారు. వారిద్వారా నాకు పుణ్యలోకాలు కలుగుతాయి. నువు నాకీ ఉపకారం చేస్తివా, నేను దొంగతనం చేసిన సొమ్మంతా ఎక్కడ దాచివుంచానో చెబుతాను. అది తీసుకుని వెళ్లి నువూ, నీ కుమార్తే మీ యిష్టంవచ్చిన చోట సుఖంగా ఉండవచ్చు! నీ కుమార్తె పెళ్ళి చేసు కోనూవచ్చు!” అన్నాడు.\nద్రవ్యాశచేత వైశ్యస్త్రీ తన కుమార్తె ధనవతిని, చావటానికి సిద్ధంగావున్న దొంగకు ధారపోయ నిశ్చయించుకున్నది.\n\"ఆ దూరాన కనబడే మర్రిచెట్టు మొదటనే నేను నా బంగారమంతా పాతి పెట్టాను. నేను చచ్చిపోయేలోగా ఆ ధనం తవ్వి తెచ్చుకో. నేను పోయాక నన్ను తీసుకుపోయి దహనంచేసి, నా అస్థికలు తీసుకుపోయి నీటిలో కలుపు. ఈ సమీ పంలోనే వక్రోలకమనే నగరం ఉంది. ఆ దేశపు రాజు చాలా మంచివాడు. ఆయన ఏలుబడిలో ప్రజలు చాలా సుఖంగా వుంటున్నారు. మీరక్కడికి వెళ్ళండి,” అని దొంగ సలహా ఇచ్చాడు.\nవైశ్యస్త్రీ అతను చెప్పిన ప్రకారం మర్రి చెట్టుదగ్గిర తవ్వి దొంగ దాచిన బంగార మంతా తీసుకుని తన కూతురితోసహా వక్రోలకానికి వెళ్ళింది. అక్కడినుండి మనుషులను పంపి దొంగ శవాన్ని తెప్పించి అతనికి దహనక్రియలు చేసి, అతని అస్థి కలను నీటిలో వేయించింది.\nవక్రోలకంలో ఒక బ్రాహ్మణ యువకు డున్నాడు. వాడి పేరు విష్ణుస్వామి. వాడు జూదరి, ఎందుకూ పనికిరానివాడు. అయితే వాడు చూపులకు అందగాడు.\nవైశ్యకులానికి చెందిన ఇద్దరు స్త్రీలు ఎక్కడి నుంచో వచ్చి ఈ నగరంలో ఉంటున్నారనీ, వారివద్ద చాలా ధనం వున్నదనీ విష్ణుస్వామి పసికట్టాడు. వాడు వారి పరిచయం చేసు కుని, తనకు ధనవతిని పెళ్లాడాలని వున్నట్టు ఆమె తల్లితో అన్నాడు. విష్ణుస్వామి అందం చూసి భ్రమపడి ధనపతి పెళ్లికి సంతో షంగా ఒప్పుకున్నది.\nపెళ్ళి అయినది మొదలు విష్ణుస్వామి భార్యను డబ్బు కోసం వేధించసాగాడు. ధనవతి అయితే, అతను అడిగినంత డబ్బూ ఇచ్చేదేమోగాని, తల్లి పడనివ్వలేదు. కాల క్రమాన ధనపతికి, విష్ణుస్వామివల్ల ఒక కుమారుడు కలిగాడు.\n\"కొడుకునుకూడా కన్నావు. నీకు బాధ్యత కొంచెమైనా తెలియకుండా వున్నది. బయ టికి పోయి డబ్బు సంపాదించుకురా!” అని విష్ణుస్వామిని అత్తగారు పోరసాగింది.\nఈ పోరు పడలేక విష్ణుస్వామి తన భార్యనూ, కుమారుణ్ణి వదిలేసి ఎవరితోనూ చెప్ప కుండా దేశాలమీద లేచిపోయాడు.\nతరవాత కొద్దికాలానికే వైశ్యస్త్రీ మర ణించింది. ధనవతికి జీవితంమీద విరక్తి పుట్టింది. ఇంతకాలమూ ఆమె తల్లిచాటున ఉంటూ వచ్చింది. కొడుకును పెంచుతూ జీవయాత్ర గడపటం ఆమెకు సాధ్యం కాలేదు. ఆమె తన పసిపిల్లవాణ్ణి వీధిలో మంచంమీద పడుకోబెట్టి, వాడి పక్కనే తనదగ్గిర వున్న ధనమంతా మూట గట్టిపెట్టి, ఎటో వెళ్ళి పోయింది. తన కుమారుడు బీదవారికి దొరికినా ఆ డబ్బుతో వాళ్లు వాణ్ణి ఏలోటూ లేకుండా ఇబ్బంది పడకుండా పెంచుతారని ఆమె ఉద్దేశం.\nఅయితే ఆ కుర్రవాడు ఆ దేశపు రాజుకే దొరికాడు. ఆయన తెల్లవారుజామున గుర్రంమీద నగరప్రదిక్షిణం చేస్తుండగా దారికి అడ్డంగా మంచమూ, మంచంమీద పిల్లవాడూ, పిల్లవాడి పక్కనే ధనపు మూటా కనిపించాయి. పాపం, ఆ రాజుకు ఏ సంతానమూ లేదు; ఎన్ని నోములు నోచినా ఆ లోటు తీరలేదు. భగవంతుడు తనకు ఈ రూపంగా పుత్రదానం చేశాడను కున్నాడు రాజు. పిల్లవాడు చూడటానికి చాలా అందంగా వున్నాడు. రాజు తన భటులచేత కుర్రవాణ్ణి, ధనాన్ని రాజభవ నానికి పట్టించుకు పోయాడు.\nకుర్రవాడికి చంద్రప్రభుడని పేరు పెట్టు కున్నారు. ఎంతో గారాబంగా, యేలోటూ రాకుండా పెంచారు. సకల విద్యలూ నేర్పించారు. వాడికి యుక్తవయసు రాగానే యౌపరాజ్య పట్టాభిషేకంకూడా చేశారు.\nతరవాత కాలక్రమాన ముసలిరాజు చని పోయాడు. చంద్రప్రభుడు శాస్త్రోక్తంగా ఉత్తరక్రియలు చేసి, ప్రయాగవద్ద త్రివేణి లోనూ, కాశీవద్ద గంగలోనూ తర్పణాలు విడిచాడు. తరవాత అతను తండ్రికి పిండం వెయ్యటానికి గయకు వెళ్ళాడు. గయా కూపంలో అతను పిండం వెయ్యబోయే సమ యానికి నీటిలోనుంచి మూడు చేతులు పైకి లేచాయి. అందులో ఒక చెయ్యి సంకెళ్ళ గుర్తులు గలిగి దొంగ చెయ్యిలాగా ఉంది. రెండవది పవిత్రం ధరించి బ్రాహ్మడి చెయ్యిలాగా ఉంది. మూడవది ఉంగరం ధరించి రాజు చేయిలాగా వుంది.\nబేతాళు ఉంతవరకు కథ చెప్పి, \"రాజా, చంద్రప్రభుడు పిండాన్ని దొంగ చేతిలో పెట్టాలా? స్వయంగా తన తండ్రి అయిన బ్రాహ్మడి చేతిలో పెట్టాలా? లేక, తనను పెంచి, పెద్దవాణ్ణి చేసి, తన రాజ్యానికి వారసుణ్ణి చేసిన రాజు చేతిలో పెట్టాలా? వారు ముగ్గురిలోనూ అతడు ఎవరి కొడుకు? సమాధానం తెలిసి చెప్పకపోయావో నీ తల పగిలిపోతుంది,” అన్నాడు.\n\"ఆపండం దొంగకే చెందుతుందనటానికి సందేహంలేదు. ఎందుకంటే చంద్రప్రభుడు దొంగ కొడుకేతప్ప మిగిలిన ఇద్దరికీ కొడుకు కాడు. విష్ణుస్వామి ధనంకోసం ధనవతికి అమ్ముడుపోయినవాడు. ఇక రాజు చంద్ర ప్రభుణ్ణి, చంద్రప్రభుడి డబ్బుతోనే పెంచి పెద్దవాణ్ణి చేశాడు. ధనవతి దొంగకే ధారా దత్తమయింది. క్షేత్రజ్ఞ పుత్రుడు తనకు మంచి లోకాలు కల్పిస్తాడనే ఆశతోటే దొంగ ఆమెను దానం పుచ్చుకున్నాడు. దొంగ సొమ్ముకోసరమే విష్ణుస్వామి ధన వతిని పెళ్ళాడాడు. ఆ దొంగ సొమ్ముతోనే రాజు కుర్రవాణ్ణి పెంచాడు. అందుచేత దొంగకే చంద్రప్రభుడు పిండం వెయ్యాలి. అదే ధర్మసమ్మతం,” అని విక్ర మార్కుడు జవాబిచ్చాడు.\nఈవిధంగా రాజుకు తిరిగీ మౌనభంగం కాగానే బేతాళుడు శవంతోసహా మాయమై మళ్ళీ చెట్టెక్కాడు.",
            "book_page_end": 36
        },
        {
            "title": "ద్వార రక్షణ",
            "book_page_start": 37,
            "pdf_page_start": 37,
            "pdf_page_end": 37,
            "author": "చందమామ బృందం",
            "genre": "హాస్యం",
            "moral": "అక్షరాలా నియమాన్ని పాటించడం వల్ల ప్రయోజనం ఉండదు.",
            "keywords": [
                "దుకాణదారు",
                "గుమాస్తా",
                "వాకిలి",
                "ద్వార రక్షణ",
                "హాస్యం",
                "అతి తెలివి"
            ],
            "characters": [
                "దుకాణదారు",
                "గుమాస్తా"
            ],
            "locations": [
                "దుకాణం"
            ],
            "content": "ఒక దుకాణదారు పనిమీద బయటికి వెళుతూ, తన గుమాస్తాతో, \" ఒరే, నేను బయటికి వెళుతున్నాను. నేను వచ్చేదాకా వాకిలి భద్రంగా చూస్తూండు” అని చెప్పాడు.\nమరి కొంతసేపటికి, ఊళ్ళో ఎక్కడో నృత్య ప్రదర్శనం జరుగుతున్నట్టు గుమాస్తాకు తెలియవచ్చింది. వాడికి అక్కడికి పోయి నృత్యం చూడాలనిపిం చింది. అయితే యజమాని, \"వాకిలి భద్రం!” అని చెప్పాడు. అందుచేత గుమాస్తా దుకాణం వాకిలి తవ్వితీసి, అది మోసుకుని నృత్యం చూడబోయాడు.\nతరవాత దుకాణదారు వచ్చి చూసుకుంటే దుకాణమంతా కొల్లగొట్టి ఉన్నది. దుకాణం వాకిలి లేదు. మరి కాస్సేపటికల్లా గుమాస్తా దుకాణం వాకిలితోసహా చిరునవ్వు నవ్వుతూ పరిగెత్తుకుంటూ తిరిగి వచ్చాక, దుకాణ దారుకు తన గుమాస్తా ప్రయోజకత్వం అర్థమైంది!",
            "book_page_end": 37
        },
        {
            "title": "శివరాత్రిమహిమ",
            "book_page_start": 38,
            "pdf_page_start": 38,
            "pdf_page_end": 42,
            "author": "కె. రంగనాథరావు",
            "genre": "పౌరాణిక కథ",
            "moral": "శివరాత్రి నాడు చేసే ఉపవాసం, జాగరణ, పూజ, స్నానం వంటి కర్మలు, ఎంతటి పాపాలు చేసిన వారికైనా మోక్షాన్ని ప్రసాదిస్తాయి.",
            "keywords": [
                "శివరాత్రి",
                "యజ్ఞదత్తుడు",
                "కాశీ",
                "దొంగతనం",
                "విష్ణు కింకరులు",
                "మోక్షం"
            ],
            "characters": [
                "దీక్షితుడు",
                "యజ్ఞదత్తుడు",
                "దీక్షితుడి భార్య",
                "కాపు",
                "శివభక్తుడు",
                "విష్ణు కింకరులు",
                "యమ కింకరులు"
            ],
            "locations": [
                "కాంపిల్య నగరం",
                "కాశీ",
                "గంగానది",
                "శివాలయం"
            ],
            "content": "కాంపిల్య నగరంలో దీక్షితుడనే వేద పండితు డుండేవాడు. ఆయనకు లేకలేక ఒక కుమారుడు కలిగాడు. వాడికి యజ్ఞ దత్తుడని పేరు పెట్టుకుని తల్లిదండ్రులు ఎంతో గారాబంగా పెంచసాగారు. దీక్ష తుడు రోజూ రాజసభకు వెళ్ళి వస్తూండే వాడు. అందుచేత కొడుకు శిక్షణ గురించి తండ్రి స్వయంగా శ్రద్ధ వహించలేక పోయాడు. తల్లి గారాబం యజ్ఞదత్తుణ్ణి బాగా పాడుచేసింది.\nకొంతకాలానికి తండ్రి యజ్ఞదత్తుడికి ఉపనయనంచేసి గురువువద్ద చదువు ఏర్పాటు చేశాడు. యజ్ఞదత్తుడికి చిన్నతనం లోనే చదువుమీదకన్న జూదంలో ఎక్కువ ఆసక్తి పుట్టింది. జూదంలో వాడు బాకీలు పడి ఇంటికివచ్చి తల్లితో చెప్పేవాడు. ఆమె మారు మాటాడకుండా తన వంటిమీద గల నగ ఏదో ఒకటి తీసి వాడికిచ్చేది.\nఎప్పుడైనా దీక్షితుడు, యజ్ఞదత్తుడి విష యం అడిగితే భార్య, \"వాడు చక్కగా చదువుతున్నాడు. రోజూ హెూమం చేస్తు న్నాడు, సంధ్యవార్చుతున్నాడు ” అని జవాబు చెబుతూ వచ్చేది.\nఒకనాడు దీక్షితుడు రాజసభనుంచి ఇంటికి వస్తూండగా దారిలో ఒక మనిషి చేతికి తన పజ్రపుటుంగరం ఉండటం చూసి, \" ఇది నా ఉంగరం, నీకెలా వచ్చింది ?” అని అడిగాడు.\n\" అయ్యా, మీ అబ్బాయి జూదంలో నాకు ఒడిపోయి బాకీకింద ఇది ఇచ్చేశాడు.” అన్నాడు ఆ మనిషి.\n\"మావాడు జూదం ఆడతాడా ?\" అని దీక్షితుడు ఆశ్చర్యంగా అడిగాడు.\n\"మీకింకా తెలియదా? వాడికి రాత్రీ పగలూ మరొక పనేలేదు,” అని ఆ మనిషి సమాధానం చెప్పాడు.\nదీక్షితుడికి చెప్పరాని సిగ్గూ, పట్టరాని కోపమూ వ చ్చాయి. ఆయన గబగబా ఇంటికి పోయి పెట్టెతీసి చూస్తే తన ఉంగరంతోపాటు ఇంకా అనేక బంగారు వస్తువులు మాయమైవుండటం కనిపించింది.\n\"ఇటువంటి కొడుకు ఉండటంకన్న పుంనరకం మేలు. ఒసే, కాసిని నువ్వులు పట్టుకురా! ఆ వెధవకు ఇప్పుడే తర్పణాలు విడిచేస్తాను!” అన్నాడు దీక్షితుడు భార్యతో.\nతన గారాబాల కొడుకును భర్త ఫెళ్లున అంతమాట అనేసరికి భార్యకు ఉక్రోషం కలిగి, ఆవిడ యజ్ఞదత్తుణ్ణి వెనక వేసుకు వచ్చింది. తన భార్య అలుసుతోనే కొడు కింత ప్రజ్ఞావంతుడైనాడని దీక్షితుడికి తెలిసి పోయింది. ఆయన తన భార్యనూ, కుమా రుణ్ణి తిడుతూ కేకలు వేయసాగాడు.\nఅప్పుడే ఇల్లు చేరుకుంటున్న యజ్ఞ దత్తుడు ఈ కేకలు విని తన రహస్యం తన తండ్రికి తెలిసిపోయినట్టు గ్రహించాడు.\nవాడికి తండ్రి ఎదటపడే ధైర్యం లేక పోయింది. వాడు వెంటనే వెనక్కు తిరిగి ఆ ఊరువిడిచి పోసాగాడు.\nయజ్ఞదత్తుడు అరణ్యమార్గాన పడి పోతూండగా కొందరు దొంగలు చూశారు. వాడి అవతారమూ, దుస్తులూ చూస్తే ధనికు డని వాళ్ళకు తోచింది. వాళ్ళు వాడిమీద పడి కర్రలతో కొట్టారు. స్పృహతప్పి పడి పోయిన యజ్ఞదత్తుడి దగ్గిర దొంగలకు చిల్లి గవ్వకూడా దొరకలేదు. వాణ్ణి అడవిలోనే విడిచిపోతే తెల్లవారినాక ఎవరో ఒకరు చూసి అడివియావత్తూ ఘాలించి తమ రహస్య ప్రదేశాలు తెలుసుకుంటారు. ఆ భయంతో దొంగలు వాళ్లో మోసుకొని దగ్గిరవున్న ఒక పల్లెలో పడేసి వెళ్ళిపోయారు.\nఆ పల్లెలో వుండే ఒక కాపువాడు తెల్ల వారుజామున తలుపు తెరుచుకుని బయ టికి వచ్చేసరికి వీధిలో పడివున్న యజ్ఞ దత్తుడు కనిపించాడు. కాపుఅతన్ని లోపలికి తెచ్చి భోజనం పెట్టి చికిత్స చేయించాడు. యజ్ఞదత్తుడు త్వరలోనే స్వస్థుడయాడు.\nఈ కాపు కుమార్తె పెళ్లి యీడుది. యజ్ఞ దత్తుడు రహస్యంగా ఆమెతో స్నేహం చేసు కుని, ఆమెకు మాయమాటలు చెప్పి, ఒక నాటి రాత్రి ఆమెతోసహా కాపుకు తెలియ కుండా బయలుదేరాడు. ఇద్దరూ చాలా రోజులు ప్రయాణంచేసి ఒక మాలపల్లె చేరారు. కాపు తనకోసం వెతికించే పక్షంలో ఈ మాలపల్లెలో తల దాచుకోవటం క్షేమ మని యజ్ఞదత్తుడికి తోచింది.\nకాని మాలపల్లెలో యజ్ఞదత్తుడికి కావల సినదేమీలేదు. అందుచేత అక్కడ కొన్నా ళ్ళుండి అతను భార్యతోసహా బయలుదేరి ఒక పట్టణం చేరుకున్నాడు. అక్కడ దొంగ తనాలుచేసి జీవించే శబరుల స్నేహం చేసి తానుకూడా దొంగతనాలు చేయసాగాడు.\nఅయితే దొంగతనాలు చెయ్యటంలో వారికి గల నేర్పు లేనందున యజ్ఞదత్తుడు పట్టు బడే పరిస్థితి ఏర్పడింది. అతను తన భార్యతో మళ్లీ ప్రయాణం సాగించాడు.\nఈ విధంగా, యజ్ఞదత్తుడు ఎక్కడా స్థిరపడి సుఖంగా బతకలేక, ఒక ఊరి నుంచి మరొక ఊరికిపోతూ చిట్టచివరకు కాశీనగరం చేరాడు. అక్కడ దొంగతనాలు చేస్తూ యెలాగో కాలం గడపసాగాడు.\nఇంతలో శివరాత్రి వచ్చింది. శివరాత్రికి కాశీకి ఎంతోమంది యాత్రికులు వస్తారు. అందరిదగ్గిరా డబ్బూ, నగలూ ఉంటాయి. ఈరోజు తన దరిద్రం తీరిపోయిందనుకుని యజ్ఞదత్తుడు తెల్లవారుజామునే గంగకు వెళ్ళి స్నానంచేశాడు. ఎన్నో వేలమంది యాత్రికులు తమ మూటలు ఒడ్డున పెట్టి స్నానాలు చేస్తున్నారు. అడుగడుగునా రక్షక భటులుండటంచేత యజ్ఞదత్తుడు యేమీ చెయ్యలేక పోయాడు.\nఅతను గంగనుంచి ఒడ్డుకువచ్చి, ఈ రక్షకభటులను తప్పించుకోవటానికి విశ్వే శ్వరాలయం ప్రవేశించాడు. అనేకమంది స్త్రీలూ, పురుషులూ ఆలయం చుట్టూ ప్రద క్షిణం చేస్తున్నారు. వారిలో ఒకడులాగా యజ్ఞదత్తుడుకూడా ఆలయంచుట్టూ ఎన్నో వేలసార్లు ప్రదక్షిణాలు చేశాడు. కాని ఒక్క వస్తువుకుడా అపహరించే అవకాశం అతనికి దొరకలేదు.\nసూర్యాస్తమయమయింది. యజ్ఞదత్తుడు ఆ రోజల్లా పచ్చి మంచినీళ్ళు తాగిఎరగడు. ఆకలి దహించేస్తోంది. అతను గుడిలోకి వెళ్లాడు. అక్కడ శివపూజ జరుగుతున్నది.\nఒక శివభక్తుడు ఒక కుండలో చతుర్వి ధాన్నాలు పెట్టుకొని తెల్లవారుజామున శివా ర్చన చేసి పారణచేద్దామనే ఉద్దేశంతో ఒక మూల కూచున్నాడు. యజ్ఞదత్తుడుకూడా ఆ సమీపంలోనే కూచుని పూజ చూస్తు న్నట్టు నటించసాగాడు.\nక్రమంగా రాత్రి నాలుగు జాములూ గడిచి అరుణోదయంవేళ అయింది. శివ భక్తుడు నిద్ర ఆపలేక కళ్ళుమూసి జోగ సాగాడు. ఈ అవకాశం చూసుకుని యజ్ఞ దత్తుడు లేచి, దీపారాధన వత్తి పైకి తోసి ఆ వెలుగులో కుండతీసుకుని ఒక్క పరుగు తీశాడు. అయితే ప్రమాదవశాన అతని కాలు శివభక్తుడికి తగిలింది.\nశివభక్తుడు వెంటనే కళ్ళు తెరిచి, \"\"దొంగ, దొంగ\" అని కేకవేశాడు. వెంటనే కొందరు దొంగ వెంటపడ్డారు. యజ్ఞదత్తుడు కుండను పట్టుకుని ఎవరికీ అందకుండా పరిగెత్తి పోసాగాడు, దారిలో తలారి ఒకడు యజ్ఞదత్తు చూసి బాణం యెక్కు పెట్టి వదిలాడు. అది యజ్ఞదత్తుడి గుండెలో తగిలి అతను వెంటనే ప్రాణం విడిచాడు.\nచచ్చిపోయిన యజ్ఞదత్తుడికోసం యమ కింకరులూ, విమానంతోసహా విష్ణు కింక రులూకూడా వచ్చారు.\nయమ కింకరులు, \"వీడికోసం. మీ రెందుకు వచ్చారు? వీడు జన్మలో ఒక్క మంచి పని చేసియెరగడు. కులభ్రష్టుడు, జూదరి, దోపిడిగాడు, వంచకుడు!” అన్నారు.\n\" అది నిజమే. అయినా వీడు శివరాత్రి నాడు ఉదయమే లేచి గంగాస్నానం చేశాడు. రోజల్లా శివాలయంచుట్టూ ప్రదక్షిణలు చేశాడు. దినమంతా ఉపవాసం వున్నాడు. రాత్రి అంతా జాగరణచేసి శివపూజచేశాడు. ఇక వీడికి పాపం ఎక్కడిది!\" అన్నారు విష్ణు కింకరులు.\nఅయినా యమ కింకరులు ముందుకు. వచ్చారు. కాని అతన్ని అంటటం వారితరం కాలేదు. వారు చూస్తూండగానే విష్ణు కింకరులు, యజ్ఞదత్తుణ్ణి విమానం లో యెక్కించుకొని వెళ్ళిపోయారు.",
            "book_page_end": 42
        },
        {
            "title": "కుక్క కాటు-చెప్పుదెబ్బ",
            "book_page_start": 44,
            "pdf_page_start": 44,
            "pdf_page_end": 46,
            "author": "జి. వరదాచార్యులు",
            "genre": "హాస్యం",
            "moral": "ఇతరులను నిందించే స్వభావం కలవారికి పరాభవమే ఎదురవుతుంది.",
            "keywords": [
                "భోజరాజు",
                "కాళిదాసు",
                "శతంజయకవి",
                "శ్లోకం",
                "నింద"
            ],
            "characters": [
                "భోజరాజు",
                "కాళిదాసు",
                "శతంజయకవి",
                "శిష్యుడు",
                "సభికులు"
            ],
            "locations": [
                "ధారానగరం"
            ],
            "content": "భోజరాజు కొత్త శ్లోకం చదివినవారందరికీ లక్ష చొప్పున ఇవ్వటంపల్ల కొందరు రక రకాల నీచాలకు పాల్పడ్డారు. రాజుకు శ్లోకం కొత్తదిగా వుండటం ప్రధానంగాని, అందులోని భావాలు సరిగావుండటం ప్రధానంకాదు. ఈ విషయం ఆసరాతీసు కుని శతంజయ కవి అనే క్షుద్రుడు ఈ కింది శ్లోకం రచించాడు.\n\"అపశబ్ద శతం మాఘే భారవౌచ శతత్రయం కాళిదాసే నగణ్యంతే కవిరేక శృతంజయః.\"\nకావటానికిది కొత్త శ్లోకమే. కాని ఇందులో ఉన్న అర్థమేమంటే: \"మాఘుని రచనలో సూరు అపశబ్దాలున్నాయి; భారవి రచనల్లో మూడువందల అపశబ్దాలున్నాయి; కాళిదాసు రచనల్లో గల అపశబ్దాలకు అంతేలేదు. శతంజయుడు ఒక్కడే కవి.”\nఈ శ్లోకంలో శతంజయుడు తానొక్కడే కవినని చెప్పుకోవటమేగాక, కాళిదాసు, భారవి, మాఘుడులాటి కవి దిగ్గజాలను నిందించాడు. ఈ నిందకు ఆధారం లేక పోయినా, శ్లోకం కొత్తదిగనక భోజుడు లక్ష ఇస్తాడు. కవిదిగ్గజాలను నిందించిన శ్లోకా నికి భోజరాజునుంచి బహుమతి పొంది, ఆ విషయం అందరికి చెప్పి పరిహాసం చెయ్యటమే శతంజయుడి ఉద్దేశం.\nఅయితే ఈ శ్లోకాన్ని చేతపట్టుకుని స్వయంగా భోజరాజు ఆస్థానానికి వెళ్లటానికి శతంజయుడికి గుండె చాలలేదు. అందు చేత అతను తన శిష్యుణ్ణి ఒకణ్ణి పిలిచి, \" ఒరే, ఈ శ్లోకం తీసుకుపోయి భోజరాజు ఆస్థానంలో చదువు. రాజు లక్ష ఇస్తాడు, పట్టుకురా!” అన్నాడు.\nశతంజయుడి శిష్యుడు శ్లోకం పుచ్చు కుని ఆస్థానంవేపు పోతూండగా అతనికి దైవికంగా కాళిదాసు కనిపించాడు. ఆయన కాళిదాసని అతడికి తెలీదు.\n\"బాబూ, తమరు ఆస్థానానికి వెళు తున్నారా ఏమిటి?\" అని శిష్యుడు కాళి దాసు నడిగాడు.\n\" అవును. ఎందుకడిగావు?” అన్నాడు కాళిదాసు.\n\"నన్నుకూడా మీవెంట తీసుకుపోతారా? నాకు దారి తెలియదు,\" అన్నాడు శిష్యుడు.\n\" నీకు ఆస్థానంలో ఏం పని?” అని అడిగాడు కాళిదాసు.\n\"మా గురువుగారు ఒక శ్లోకం రాసి ఇచ్చారు. దాన్ని రాజుగారిదగ్గిర చదివి బహుమానం పట్టుకురమ్మన్నారు. అందుకని నేను భోజరాజు ఆస్థానానికి పోతున్నాను. నేను కొత్తవాణ్ణి. రాజభటులు నన్ను అడ్డ గిస్తారేమో! తమరు నాయందు దయ వుంచి ఎలాగైనా నన్ను ఆస్థానం చేర్చండి.” అన్నాడు శిష్యుడు.\nకవి స్వయంగా రాక, శిష్యుణ్ణి ఎందుకు పంపుతున్నాడా అని కాళిదాసుకు అను మానం కలిగి, \"ఏదీ శ్లోకం!” అన్నాడు.\nశిష్యుడు కాళిదాసుకు శతంజయకవి రాసిన శ్లోకం ఇచ్చాడు. దాన్ని చదవగానే కాళిదాసుకు కవియొక్క దుర్బుద్ధి తెలిసి పోయింది. ఆయన చప్పరించి, శ్లోకం తిరిగి ఇస్తూ, \" ఈ శ్లోకంలో ఒక చిన్న తప్పుంది. అదే లేకపోతే బహుమానం తప్పక వచ్చును,” అన్నాడు.\n\"బాబ్బాబు, ఆ తప్పేదో తమకు తెలిస్తే దిద్ది పెడుదురూ! బహుమానం లేకుండా వట్టిచేతులతో తిరిగిపోతే గురువుగారు కోప్పడతారు !” అని శిష్యుడు కాళిదాసును ప్రాధేయ పడ్డాడు.\nకాళిదాసు శ్లోకం మళ్ళీ తీసుకుని, దాని మొదట్లో ఉన్న \" అ ” అక్షరాన్ని “ ఆ ”గా దిద్దాడు. ఆ కాస్త మారు్పుతో శ్లోకం అర్థ మంతా పూర్తిగా మారిపోయింది.\nశతంజయకవి శిష్యుడు కాళిదాసువెంట ఆస్థానానికి వెళ్లాడు. భోజరాజు అతను వచ్చిన పని అడిగాడు. కొత్తశ్లోకం ఒకటి చదవటానికి రాజాజ్ఞ పొంది, కాళిదాసు చేసిన మార్పుతోసహా ఇలా చదివాడు :\n\"ఆప శబ్ద శతం మాఘే భారవౌచ శతత్రయం కాళిదాసే నగణ్యంతే కవిరేక శృతంజయః.”\nఇప్పుడు శ్లోకం అర్థం ఇలా వుంది : శతంజయుడనే ఒకానొక కవి మాఘుడి నుంచి నూరు మాటలూ, భారవినుంచి మూడువందల మాటలూ, కాళిదాసునుంచి లెక్కలేనన్ని మాటలూ తీసుకున్నాడు.”\nఈ శ్లోకం వినగానే భోజరాజూ, సభి కులూ గొల్లున నవ్వారు. శ్లోకానికి బహు మానం రాలేదు. శతంజయకవి శిష్యుడు సిగ్గుపడి, తలవంచుకుని వెళ్లిపోయి, జరిగిన దంతా తన గురువుగారికి విన్నవించాడు.\nతన పేరు నవ్వులపాలయిందని గ్రహించి శతంజయకవి ధారానగరం చాయల లేకుండా వెళ్లిపోయాడు.\nతరవాత కాళిదాసు భోజరాజుకూ, ఇతర పండితులకూ జరిగిన సంగతి తెలిపాడు.\nవారందరూ కాళిదాసు చాతుర్యాన్ని ఎంతో అభినందించారు.",
            "book_page_end": 46
        },
        {
            "title": "తల్లీ కూతుళ్లు 2",
            "book_page_start": 47,
            "pdf_page_start": 47,
            "pdf_page_end": 54,
            "author": "ఎస్. వెంకటసుబ్బయ్య",
            "genre": "సాహస కథ",
            "moral": "దురాశ మరియు అమాయకత్వం మోసాలకు కారణమవుతాయి.",
            "keywords": [
                "దిలైలా",
                "ఖాలిద్",
                "మసూద్",
                "మోసం",
                "వేషం",
                "బగ్దాద్",
                "బానిసలు"
            ],
            "characters": [
                "దిలైలా",
                "వర్తకుడు",
                "వర్తకుడి భార్య",
                "బానిస",
                "రత్నవర్తకుడు",
                "మసూద్ (మంగలి)",
                "గాడిదగల కుర్రాడు",
                "ఖాలిద్",
                "ఖాలిద్ భార్య",
                "ముస్తఫా"
            ],
            "locations": [
                "బగ్దాద్"
            ],
            "content": "ఈలోపల దిలైలా తాను ధరించిన సూఫీ భిక్షుకురాలి వేషం విప్పేసి, ఒక భాగ్య వంతుల పనిమనిషి వేషం వేసుకుని, తన ప్రతాపంతో బగ్దాద్ పౌరులను వేపుకుతిన టానికి మళ్ళీ బయలుదేరింది. ఆమె ఒక సందు చేరేసరికి అక్కడ ఒక ఇంట్లో తివా సీలూ, మేళతాళాలూ, దీపాలూ, పాటలూ, వేడుకలూ, కోలాహలమూ కనిపించింది.\nఇంటి తలవాకిట ఒక బానిస మనిషి చిన్న కుర్రాణి చంకన వేసుకుని వున్నది. కుర్రాడి వొంటినిండా వెండి బంగారు జరీగల దుస్తులూ, రత్నాలు పొదిగిన ఆభరణాలూ, ముత్యాలచేర్లూ ఉన్నాయి.\nఆ ఇల్లుగలాయన బగ్దాద్ వర్తకులకు పెద్ద. ఆ రోజున ఆయన కుమార్తెకు ప్రధానం చేస్తున్నారు. చాలామంది అమ్మ లక్కలు పేరంటం వచ్చారు. వర్తకుడి భార్య వచ్చినవారికి ఆతిథ్యం ఇవ్వటానికి వీలులేకుండా చిన్నకొడుకు ఆమెను పట్టు కుని మారాం చెయ్యసాగాడు. అందుచేత ఆవిడ వాణ్ణి బానిసదానికిచ్చి, వచ్చినవాళ్లు వెళ్ళేదాకా కాస్త ఆడిస్తూ వుండమన్నది.\nఈ విషయాలన్నీ దిలైలా వీధిలోనే ఆరా తీసింది. ఆ కుర్రవాడి వంటిమీది నగలు కాజేయాలని ఆమెకు దుర్బుద్ధి పుట్టింది.\nదిలైలా జనంలోనుంచి తోసుకుని తల వాకిలి దగ్గిరికి వస్తూ, \" నా ఇల్లు బంగారం కానూ, ఆలస్యం చెయ్యనేచేశాను!\" అని గట్టిగా అన్నది. తరవాత ఒక చెల్లని నాణెం తీసి బానిసదాని చేతిలో పెట్టి, \"మీ పాత దాది, ఉమాల ఖయర్ సలాములు చెప్ప వచ్చిందని అమ్మగారికి కాస్త చెప్పిరా, తల్లీ,\" అన్నది. బానిస నాణెం తీసుకుంటూ, \" అబ్బాయిగారు అమ్మగారు కనిపిస్తే కొంగు పట్టుకుని వదలక మారాంచేస్తారు. నే నెట్లా వెళ్లే దమ్మా?\" అన్నది\n\" నువు వచ్చేదాకా నేను పట్టుకుంటాలే చిట్టి తండ్రిని !\" అన్నది దిలైలా. బానిస ఈ మాటలు నమ్మి, పిల్లవాణ్ణి దిలై లాకిచ్చి లోపలికి వెళ్ళిపోయింది.\nవెంటనే దిలైలా పిల్లవాణ్ణి తీసుకుని ఒక నిర్మానుష్యమైన గొందిలోకి పోయి పిల్ల వాడి వంటిమీద వున్న ఖరీదైన నగలూ, బట్టలూ ఊడ్చేసింది. తరువాత వాణ్ణి తీసు కుని ఒక గొప్ప రత్నవర్తకుడి దుకాణానికి వెళ్ళింది. ఆ వర్తకుడు వర్తకుల పెద్ద యొక్క కుమారుణ్ణి వెంటనే ఆనవాలుపట్టి, \"మీ యజమానికి ఏం కావాలి?” అని దిలైలాను అడిగాడు.\n\"ఈ పిల్లవాడి అక్కకు ప్రధానం చేస్తున్నారు. ఒక జత బంగారు గాజులూ, రెండు జతల బంగారు పాంజేబులూ, వర హాల చెవికమ్మలూ, నగిషీ పడ్డానమూ కావాలి. మొత్తం వెయ్యి దీనారాలకు తక్కువ కాకుండా సొమ్ములు ఇప్పించండి. సరుకు తీసుకుపోయి అమ్మగారికి చూపించి, నచ్చితే డబ్బు తీసుకుని ఇప్పుడే వస్తాను. కాపలిస్తే అందాకా అబ్బాయినిక్కడే వుంచి పోతాను,” అన్నది దిలైలా. \"నీ యిష్టం. కాని అబ్బాయిని వుంచవలిసిన అవసరం మటుకు లేదు,” అన్నాడు రత్నవర్తకుడు. దిలైలా తనుదోచిన సొమ్మంతా తీసుకుని సరాసరి ఇంటికి వెళ్లిపోయింది.\nఅక్కడ వర్తకుల పెద్ద ఇంట్లో సంబరం కాస్తా శోకాలకింద మారింది. ఇంటి పెద్ద వచ్చేసరికి ఇల్లు అల్లకల్లోలంగా ఉన్నది. వర్తకుడి భార్య కొడుకుకోసం పొర్లిగిం తలుపెట్టి ఏడుస్తున్నది. పిల్లవాడి జాడ ఎవ రికీ తెలీదు. వర్తకుడు చాలాసేపు వెతి కించిన మీదట, పిల్లవాడు రత్నవర్తకుడి దుకాణంలో దొరికాడు.\n\"దొంగవెధవా, నా పిల్లవాణ్ణి ఏమని తెచ్చావు? వాడి వంటిమీది నగలూ, దుస్తులూ ఏవి?\" అని వర్తకుల పెద్ద ఆగ్రహంతో అడిగాడు.\n\"తమ యింటికి వెయ్యి దీనారాల నగలు పంపాను. వాటి మాటేమిటి?” అని విలవిలలాడాడు రత్నవర్తకుడు.\nఇద్దరూ ఒకరినొకరు అర్థంచేసుకోవ టానికి చాలాకాలం పట్టింది. ఆసమయానికే దిలైలా మోసగించిన మొదటి ముగ్గురూ అక్కడికి వచ్చారు. అందరినీ మోసగించి నది ఒక మనిషేనని తేలిపోయింది. ఒకరి కథ ఒకరికి చెప్పుకున్నారు.\n\" ఈ ముసలిదాని అంతు కనుక్కుంటే గాని నేను నిద్రపోను,\" అని వర్తకుల పెద్ద శపథం చేశాడు. రత్నవర్తకుడు మిగిలిన ముగ్గురితో, \" మీ తో బాటు నేనుకూడా ముసలిదాన్ని పట్టటానికి వస్తాను. కాని అందరమూ కలిసి వెతికితే లాభం ఉండదు. ఎవరిదారినవారు వెళ్ళి వెతుకు దాం. మధ్యాన్నానికి అందరమూ హజ్ మసూద్ అనే మంగలి దుకాణం దగ్గిర కలుసుకుందాం,\" అన్నాడు.\nమధ్యాన్నంవేళకు గాడిదగల కుర్రవాడు మంగలి మసూద్ దుకాణంకేసి వెళు తుండగా వాడికి దిలైలా కనిపించింది. మారు వేషంలో ఉన్నప్పటికీ వాడామెను గుర్తించి, \"దొరికావా, దొంగపీనుగా?” అన్నాడు.\n\"అదేమిటి, నాయనా?” అన్నది దిలైలా అమాయికంగా.\n\" నా గాడిద ! నాగాడిదను నాకిచ్చి మరీ మాట్లాడు!” అన్నాడు కుర్రాడు.\n\" ఎందుకట్లా అరుస్తావు? నీ గాడిదను నేనెత్తుకుపోయాననుకున్నావా? మంగలి మసూదుదగ్గిర దాచిపెట్టా. నావెంటరా, నీ గాడిదను నీ కిప్పిస్తా,\" అన్నది దిలైలా.\nకుర్రాడామెవెంట బయలుదేరాడు. వాణ్ణి దుకాణంబయట ఉండమని, దిలైలా లోప లికి వెళ్ళి, కళ్లనీళ్లు పెట్టుకుంటూ మంగలి మసూదుతో, \"అది నువు కుదర్చవలిసిందే బాబూ!\" అన్నది.\n\"ఏమిటి, పిన్నమ్మా ? అసలు విషయం చెప్పు,” అన్నాడు మసూద్.\n\" అడుగో, నాయనా, బయట ఉన్నాడే వాడు నాకొడుకు. చచ్చేఖాయిలాపడి కోలు కున్నాడు. కాని వాడిబుద్ధి పుచ్చిపోయింది. ఎప్పుడో చిన్నప్పుడు వాడికి గాడిద ఒకటి ఉండేది. దానికోసం ఇప్పుడు ఒకటే కలవ రింత! అస్తమానం గాడిదో, గాడిదో అని కలవరిస్తాడు. వాడిపిచ్చి నువే నయం చెయ్యాలి,\" అన్నది దిలైలా.\nఆవిడ చేతిలో పెట్టిన దీనారం తీసు కుంటూ మసూద్, \" అదెంతపని? తల గొరిగేసి నిమ్మకాయ రసం అంటానంటే మూడు పూటల్లో గుణం ఇస్తుంది,” అన్నాడు.\n\"మంచి మాటలతో వాణ్ణి పిలిచి చికిత్స చెయ్యి, నాయనా! నీరుణం ఉంచుకోనులే!” అన్నది దిలైలా. మసూద్ దుకాణం బయటికి వచ్చి, కుర్రాణ్ణి చూసి, \"లోపలికి రా !\" అని పిలిచాడు.\n\"నా గాడిద?” అన్నాడు కుర్రాడు.\n\"నీ గాడిద నాదగ్గిరే ఉంది. అవెక్కడికి పోతుంది? ఒక క్షణం లోపలికి రా!” అన్నాడు మంగలి మసూద్.\nకుర్రాడు వసారాలోకి రాగానే మసూద్ నౌకర్లు వాణ్ణి పెడరెక్కలు విరిచి కట్టారు. మసూద్ వాడితల యావత్తూనున్నగా గొరిగి, నిమ్మరసం అంటాడు. కుర్రాడు పెద్దగా కేకలు పెట్టసాగాడు.\nమసూద్ చికిత్స పూర్తిచేసి తన దుకా ణం లోపలికిపోయి చూసేసరికి ముసలి దాని జాడ లేకపోగా, కత్తులూ, అద్దాలూ, కత్తెరలూ, తలనూనెలూ, మర్దనతైలాలూ, అత్తరులూ, బల్లలూ, కుర్చీలూ, సమస్తమూ మాయమయాయి.\nమసూద్ కుర్రాడిదగ్గిరికి వచ్చి గొంతు పట్టుకుని, \"మీ అమ్మ ఎక్కడరా, పిశా చమా ?” అని అడిగాడు.\n\"మా అమ్మపోయి ఎంతకాలమాయె! నా గాడిద నిస్తానన్నావు. వెంటనే ఇచ్చెయ్యి,” అన్నాడు కుర్రాడు, తల తడుముకుంటూ.\nవీళ్ళిట్ల ఘర్షణపడే సమయంలో మిగి లినవాళ్లుకూడా అనుకున్న ప్రకారం ఆ దుకాణం చేరుకున్నారు. జరిగినదంతా తెలుసుకున్నాక ముసలిది మరొక మోసం చేసిందని తేలింది. మంగలి మసూద్తో కూడా కలిసి అందరూ ముసలిదాన్ని పట్టు కోవటానికి బయలుదేరారు.\nవారు చాలావీధులు తిరిగి ఒక చోటికి వచ్చేసరికి, గాడిదగల కుర్రవాడికి దిలైలా మళ్ళీ కనిపించింది. వాడు చప్పున ఆమె మీదపడి పట్టుకుని, \"ఇదుగో ముసలి ముండ! ఈసారి తప్పించుకు పోనివ్వ కండి!\" అని అరిచాడు.\nఅందరూ కలిసి ఆమెను పట్టుకుని ఖాలిద్ ఇంటికి తీసుకుపోయి, అక్కడి భటులతో, \" మేము ఖాలీడ్గారి దర్శనం ఇంటనే చెయ్యాలి,” అన్నారు.\nచాలిద్ నిద్రపోతున్నాడు. ఆయన లేచే దాకా ఆగమని భటులు మగవారినయిదు గుర్నీ బయటి ఆవరణలో కూచోబెట్టి, దిలైలాను జనానాభాగంలో ఒక గదిలోకి పంపించారు. దిలైలా ఆగదిలోనుంచి ఇంకా లోపలికి వెళ్ళి, అనేక గదులుదాటి మేడ మీద ఖాలిద్ భార్యఉండే చోటికి పోయింది.\nఆమెకు సలాంచేసి, \"మా దగ్గరవున్న బానిసలను మీభర్తగారు పన్నెండు వందల దీనారాలకు బేరంచేశారు. వారిని వప్పగించ టానికి తీసుకొచ్చాను. ఆయన నిద్రపో తున్నట్టు తెలిసింది. వారు నిద్రలేచేసరికి ఏవేళ అవుతుందో?” అన్నది.\nఖాలిద్ భార్య, \"ఆ సంగతి నాకు తెలియదుగాని బానిసలను కొంటానని మాత్రం నాతో ఎప్పుడో అన్నారు. అయినా మీ బానిస లెక్కడ?” అని అడిగింది.\n\"బయటే వున్నారు. కిటికీలోనుంచి చూస్తే కనిపిస్తారు. అందరూ మంచి పుటక గలవారే లెండి. ఆ విషయం సందేహం అక్కర్లేదు,” అన్నది దిలైలా.\nబయట నిలుచున్న వారినందరినీ కిటికీ లోనుంచి చూసి ఖాలిద్ భార్య చాలా తృప్తిపడింది. ఆవిడ దిలైలాతో, \"డబ్బు నేనే ఇద్దునుగాని, నాదగ్గిర వెయ్యి దీనా రాలే ఉన్నాయే, ఏం చెయ్యను?\" అన్నది.\n\" వెయ్యి చాలుగదండీ? రెండువందలు అదివరకే బయానాగా తీసుకున్నాగా?” అన్నది దిలైలా. ఆమె వెయ్యి దీనారాలూ పుచ్చుకుని సలాంచేస్తూ, \"కూచోబెట్టకుండా నా పని ముగించి చాలా పుణ్యం కట్టు కున్నారు. నాకు మా బానిసల ముఖాలు చూడటానికి చాలా బాధగావుంది. మీరు మరోలా అను కోక, నన్ను దయచేసి దొడ్డి దారిన పంపించెయ్యండి,” అని కోరింది.\nఖాలిద్ నిద్రలేచాక ఆయన భార్య, \"మొత్తానికి చాలా మంచి బేరమే చేశారే?” అంటూ, బానిసల సంగతి చెప్పి అభి నందించింది.\nఅంతా విని ఖాలిద్ విస్మయంతో, \"బానిసలేమిటి? బేరమేమిటి? నేనెవరికీ బయానా ఇవ్వలేదే!” అన్నాడు.\n\" అదేమిటి? నేనా ముసలావిడకు వెయ్యి దీనారాలూ ఇచ్చేశాను. ఆమె వదలి వెళ్లిన బానిసలు కింద ఉన్నారు,” అన్నది ఖాలిద్ భార్య. ఖాలిద్ గబగబా కిందికి వెళ్లి, తనకోసం వేచివున్న దుకాణదారునూ, కలంకారీవాణ్ణి, రత్నాలవర్తకుణ్ణి, మంగలి మసూద్నూ, గాడిద గల కుర్రవాణ్ణి చూసి, చాలా ఆశ్చర్యపడ్డాడు.\n\"మీరేనా నేను కొన్న బానిసలు?\" అని ఆయన వారినడిగాడు.\n\" ఇదేనా మీరు మాకు చేసే న్యాయం? మేము బానిసలమా? ఖలీఫా నడుగుదాం పదండి!\" అన్నారు వారు.\nఆ సమయానికే ముస్తఫాకూడా అక్క డికి వచ్చాడు. ఈలోపుగా ఆయన తన భార్యకు ముసలిది చేసిన మోసం తెలుసు కున్నాడు. ఆయన ఖాలిద్, \"మీ నిర్వా హకంకింద ప్రతి ముసలితొత్తూ తన ఇష్టం వచ్చిన కొంపలో జొరబడి అమాయక స్త్రీలను మోసం చెయ్యవచ్చులా కనబడు తుంది! నా భార్యకు జరిగిన మోసానికి ఏమి సంజాయిషీ ఇస్తారు?” అని అడిగాడు.\nఖాలిద్ కంగారుతో, \" అయ్యా, ఈ ముసలిదాన్ని శిక్షించే భారం నేను మీద వేసుకుంటాను. మీ అందరికీ దానివల్ల జరి గిన నష్టానికి పరిహారం ఇచ్చుకునే పూచీ కూడా నాదే!” అన్నాడు. ఆయన మిగిలిన అయిదుగురి కేసి తిరిగి, \"మీలో ముసలి దాన్ని గుర్తించగల వారెవరు?\" అని అడిగాడు.\nఅయిదుగురూ గుర్తించగల మన్నారు.\n\"మావెంట పదిమంది భటులను ఇప్పించా రంటే దాన్ని పట్టితెస్తాంకూడా!\" అన్నారు వాళ్లు ఖాలిద్ తో.\nవారు భటులను వెంటబెట్టుకుని కొద్ది దూరం వెళ్లారోలేదో దిలైలా వారి కెదురు పడి, వారినిచూసి పారిపోబోయింది. కాని వారు వెంట తరిమి ఆమెను పట్టుకుని, చేతులు వెనక్కు విరిచికట్టి ఖాలీద్పద్దకు తీసుకుపోయారు. దిలైలా ఆటకట్టినట్టే కనబడింది. కాని —— (ఇంకా వుంది)",
            "book_page_end": 54
        },
        {
            "title": "మతిమాలిన సాక్ష్యం",
            "book_page_start": 55,
            "pdf_page_start": 55,
            "pdf_page_end": 55,
            "author": "చందమామ బృందం",
            "genre": "నీతి కథ",
            "moral": "అతి తెలివి లేదా అసత్యం చెప్పడం చివరికి దొంగతనాన్ని నిరూపిస్తుంది.",
            "keywords": [
                "ఆసామీ",
                "గొర్రె",
                "తుంటరులు",
                "న్యాయాధికారి",
                "సాక్ష్యం"
            ],
            "characters": [
                "ఆసామీ",
                "తుంటరులు (ముద్దాయిలు)",
                "న్యాయాధికారి"
            ],
            "locations": [
                "గ్రామం",
                "చెరువుగట్టు"
            ],
            "content": "ఒక గ్రామంలో ఒక ఆసామీకి ఒక గొర్రె ఉండేది. అతను ఒకనాడు పొరు గూరు వెళ్ళివుండగా, ఊరి తుంటరులు కొందరు అతని గొర్రెను కాజేసి, ఊరి బయట చెరువుగట్టున మర్రిచెట్టు కిందికి తీసుకుపోయి, అక్కడ దాన్ని చంపి, వండుకు తిన్నారు.\nఆసామీ పొరుగూరినుంచి తిరిగి వచ్చి, తాను లేని సమయంలో జరిగిన మోసం తెలుసుకుని, తుంటరులపైన న్యాయాధికారివద్ద ఫిర్యాదుచేశాడు.\nన్యాయాధికారి ముద్దాయీల నందరినీ పిలిపించి, \" ఈ ఫిర్యాదుగురించి మీ సంజాయిషీ ఏమిటి?\" అని అడిగాడు.\n\"ఏలినవారు చిత్తగించాలి. ఈ మనిషి చెప్పే మాటలన్నీ శుద్ధ అబద్ధాలు. అసలు ఇతనికి గొర్రే లేదు. పైపెచ్చు మా గ్రామంలో చెరువూ లేదు, మర్రిచెట్టూ లేదు,” అన్నాడు ముద్దాయీలలో ఒకడు.\nఈ మాటలు వినగానే ఆసామీకి మండిపోయి, \"మొన్నటి అష్టమినాడు మీరంతా నా గొర్రెను గ్రామానికి తూర్పుగా పట్టు కుపోయి, చంపి తినలేదా?” అని అడిగాడు.\nమొదట మాట్లాడిన ముద్దాయి మళ్ళీ న్యాయాధికారికేసి తిరిగి, \"అయ్యా, ఇతని మాట ఒక్కటీ నమ్మకండి. మా గ్రామానికి అష్టమీ లేదు, తూర్పూ లేదు,” అన్నాడు.\nఅప్పటితో న్యాయాధికారికి ముద్దాయి అబద్దమాడుతున్నట్టు స్పష్టమై పోయింది. ముద్దాయీలంతా చందాలు వేసుకుని ఆ ఆసామీకి మరొక గొర్రెను కొనిపెట్టేట్టు ఆయన తీర్పుచెప్పాడు.",
            "book_page_end": 55
        },
        {
            "title": "మంగలియు క్తి",
            "book_page_start": 56,
            "pdf_page_start": 56,
            "pdf_page_end": 60,
            "author": "సి. విజయలక్ష్మి",
            "genre": "జానపద కథ",
            "moral": "ఇతరుల సుఖాన్ని చూసి అసూయపడటం, వారికి అపకారం చేయాలని చూసేవారికి పరాభవమే మిగులుతుంది.",
            "keywords": [
                "కదళీ",
                "దృఢవర్మ",
                "పట్టపురాణి",
                "మంగలి",
                "అసూయ",
                "శవమెముకలు"
            ],
            "characters": [
                "మంకణ మహాముని",
                "కదళీ (చిన్నరాణి)",
                "దృఢవర్మ (రాజు)",
                "పట్టపురాణి",
                "మంత్రి",
                "సన్యాసిని",
                "మంగలి",
                "చెలికత్తెలు"
            ],
            "locations": [
                "ఇక్షుమతీ నదీతీరం",
                "ఆశ్రమం",
                "మధ్యరాజ్యం"
            ],
            "content": "ఇక్షుమతీ నదీతీరాన మంకణుడనే మహా ఒకటి వున్నది. నెరవేర్చుతానంటే చెబు ముని ఆశ్రమం నిర్మించుకుని తపస్సు చేసుకుంటూ వుండేవాడు. ఒకనాడా మహా ముని ఆశ్రమంలో తిరుగుతూండగా అరటి చెట్ల మధ్య ఆయన కొక శిశువు దొరికింది. మంకణు డాపిల్లను తన కుటీరానికి తెచ్చు కుని, ఆమెకు కదళీ అని పేరు పెట్టుకుని, తన కుమార్తెలాగే పెంచి పెద్దదాన్ని చేశాడు.\nకదళీ యుక్తవయస్కురాలై వున్న సమ యంలో మధ్మ దేశపు రాజు దృఢవర్మ ఆ ప్రాంతాల వేటాడవచ్చి, మంకణ మహా ముని దర్శనం చేసుకోవటానికి ఆశ్రమానికి వెళ్ళాడు. అక్కడ అతనికి కదళీ కన పడింది. ఆమె సౌందర్యం చూడగానే రాజుకు ఆమెను తప్పక పెళ్ళాడితీరాలనే కోరిక కలిగింది.\nవెంటనే రాజు మంకణ మహాముని పాదాలకు ప్రణమిల్లి, \"స్వామీ, నా కోరిక తాను,” అన్నాడు దీనంగా.\nమంకణమహాముని రాజు కోరిక సులు వుగా గ్రహించాడు. ఆయన తన కోరిక తీరుస్తానని మాట ఇచ్చిన మీదట రాజు, తనకు కదళీని వివాహమాడాలని ఉన్న దని తెలియపరిచాడు. -\n\"రాజా, నీకు నా కుమార్తె నిచ్చి వివాహం చెయ్యటానికి నాకేమీ అభ్యంతరం లేదు. కాని, ఒక్కటే జ్ఞాపకం ఉంచుకో. కదళీ, రాజాంతఃపురాలలో పెరిగినది కాదు. ఆశ్రమంలో పెరిగినది. దానికి కుట్రలూ కుత్సితాలూ తెలియవు. నువు దానిని అన్నివేళలా కంటికి రెప్పలాగా కాపాడతా నంటేనే మీ కిద్దరికీ వివాహం చేస్తాను,” అన్నాడు మంకణుడు.\n\"ఆమెను నా ప్రాణంకంటే ఎక్కువగా చూసుకుంటాను!” అని రాజు ప్రమాణం చేశాడు. త్వరలోనే మంచి ముహూర్తం చూసి మహాముని రాజుకూ, కదళీకీ ఆశ్ర మంలోనే శాస్త్రోక్తంగా వివాహం చేసేశాడు.\nరాజువెంట వెళ్ళిపోయే సమయంలో కదళీతో ఆమె చెలికత్తెలు, \"రాజుల అంతఃపురాలు బంగారు పంజరాలని చెబు తారు. నీ కక్కడ సుఖంగా ఉంటుందో, ఉండదో! సుఖంగా లేకపోతే తిరిగి ఇక్క డికి వచ్చెయ్యి! అయితే నిన్నిక్కడ చేర్చ టానికి తోడెవరూ వుండరు. అందుచేత, వెళ్ళేటప్పుడు దారిపొడుగునా ఈ ఆవాలు రాలుస్తూ వెళ్ళు. అవి త్వరలోనే మొలిచి మొక్కలవుతాయి. ఆ మొక్కలు చచ్చి పోయినా వాటి పక్కనే మళ్లీ కొత్తమొక్కలు మొలుస్తూనేవుంటాయి. వాటి ఆనవాలుతో నువు ఆశ్రమం చేరుకోవచ్చు!” అంటూ ఒక ఆవాలమూట కదళికి ఇచ్చారు.\nరాజు తన కొత్త భార్యతో బయలుదేరి మధ్యరాజ్యం చేరాడు. దారిపొడుగునా కదళీ ఆవాలు రాలుస్తూ వెళ్ళింది.\nకదళీ వచ్చినది మొదలు రాజు తన పెద్దభార్య ముఖమే చూడటం మానేశాడు. సభ చాలించగానే కదళీ వుండే మంది రానికి వెళ్ళేవాడు. అక్కడే నృత్యగాన వినోదాలు జరిపించుకునేవాడు. అక్కడే భోజన శయనాదులు చేసి తీరికసమయాల్లో సభకు హాజరయేవాడు.\nఇదంతా ' చూసి పట్టపురాణికి పట్టరాని ఆగ్రహం వచ్చింది. ఆమె మంత్రిని పిలి పించి, \"బాబూ, రాజుగారు కొత్త భార్య మోజులో పడి పట్టపురాణినైన నన్ను వదలి పెట్టేశారు. ఆవిడను తొలగించే సాధనం చూడండి !\" అని కోరింది.\nఈమాటలు మంత్రికి చెవులలో సీసం కరి గించి పోసినట్టయింది. ఆయన, \"అమ్మా, ఆటువంటి నీచమైన పనులు చేయటానికి సన్యాసినులు బోలెడంత మంది ఉన్నారు. నన్నెందు కడుగుతారు ?” అన్నాడు.\nరాణి వెంటనే తన పొరపాటు తెలుసు కుని, \"రాజ్యాంగానికి సంబంధించిన విషయంగదా అని మీతో చెప్పానుగాని, కూడనిపని అయితే నేనుమాత్రం ఎందుకు చెయ్యమంటానూ?\" అంటూ పశ్చాత్తాపం అభినయించింది.\nఆ తరవాత పట్టపురాణి తన పరిచారికల ద్వారా ఒక సన్యాసినిని రహస్యంగా తన అంతఃపురానికి రప్పించి, దానికి అంతులేని ధనం ఆశపెట్టి, ఏవిధంగానైనా కదళీని హతమార్చే ఉపాయం చూడమన్నది.\nఈ సన్యాసిని మందులూ, మాకులూ పెట్టటంలో ఆరితేరినది. పట్టపురాణి ఇస్తా నన్న డబ్బుకు ఆశపడి చిన్నరాణిని చంప టానికి మాటయిచ్చింది. కాని అంతపని తానై చేస్తే తన పీకమీదికి వస్తుందేమోనని భయపడింది. అందుచేత ఆమె ఆ ఊళ్లోనే ఉండే ఒక మంగలివద్దకు పోయి అతని సహాయం కోరింది.\n\"చిన్న రాణీని కడతేర్చావా, పెద్ద రాణిగా రిచ్చేదానిలో సగం నీకిస్తాను,” అన్నది సన్యాసిని మంగలితో.\nమంగలి కొంచెం ఆలోచించి, \"చిన్న రాణిని చంపటం మాటలు కాదు. ఆమె అంటే రాజుకు పంచప్రాణాలూనూ! ఒక ఉపాయం చేయవచ్చు. రాజు చిన్నరాణిని వదిలేసే వుపాయంచేస్తే, పెద్దరాణి తృప్తి పడుతుందేమో కనుక్కో!\" అన్నాడు. సన్యాసిని పెద్దరాణికి ఈ మాట చెప్పింది.\n\"చిన్నరాణీ ప్రాణాలతో వుండగా రాజు ఆమెను వదిలిపెట్టడు. అందుచేత చంపెయ్యమన్నాను. రాజు ఆమెను వదిలి పెట్టే పక్షంలో నా కంతకన్న యింకేం కావాలి?\" అన్నది పెద్దరాణి.\nఒక రాత్రి మంగలి శ్మశానానికి వెళ్ళి, అక్కడ పాతేసిన శవాలతాలూకు పుర్రెలూ, ఎముకలూ కొన్ని తవ్వి మూటకట్టుకు తెచ్చాడు. ఆ మూటను తీసుకుని మంగలి పెద్దరాణీవద్దకు వెళ్ళాడు.\n\"అమ్మా, ఈ మనిషి ఎముకలను చిన్న రాణీగారి పాకశాలలో ఆటకమీద రాత్రి పూట రహస్యంగా పెట్టించండి. ఆ తరవాత రాజుగారితో చిన్న రాణీగారు పిశాచి అని తెలిసినట్టు చెప్పండి. ఇల్లంతా పరీక్షించ మనండి. ఈ ఎముకలు దొరికాక వారే నముతారు. ఆతరువాత తప్పక చిన్నరాణిని వెళ్ళగొట్టేస్తారు. అప్పుడు మీరూ మీరూ సుఖంగా వుండవచ్చు,” అన్నాడు.\nపెద్దరాణీ సంతోషించి మంగలికి అంతు లేని బంగారం మూటగట్టి ఇచ్చింది. మంగలి యుక్తి పారింది. కదళీ, పిశాచి అంటే మొదట రాజు నమ్మలేదు. కాని పాఠశాలలో అటక మీద మనిషి ఎముకలు దొరికాక ఆయనకు పెద్దభార్య మాటల్లో నమ్మకం కుదిరింది. ఆయన కదళీని కట్టు బట్టలతో వెళ్ళగొట్టేశాడు. కదళీ ఆవ మొక్కల ఆనవాలునుబట్టి కాలినడకను మంకణముని ఆశ్రమం చేరుకున్నది.\nరాజు తన రెండవ భార్యను వెళ్ళగొట్టే శాడన్న వార్త ఊరంతా పొక్కింది. దీని కోసం కనిపెట్టుకొనివున్న మంగలి గబగబా బయలుదేరి రాజదర్శనార్థం వెళ్ళాడు.\nఒక రహస్యవిషయం రాజుగారికి స్వయంగా చెప్పాలని అన్నమీదట రాజు మంగలిని తనవద్దకు రానిచ్చాడు.\n\"ఎంత అన్యాయం జరిగిపోయింది, మహారాజా ! ఏ పాపమూ ఎరగని ఇల్లాలిని వెళ్ళగొట్టేశారా? ఇందులో నేను తెలియక చేసిన ద్రోహంకూడా ఉన్నట్టు అనుమానం తగిలి, జరిగినది ఏలినవారికి మనవిచేసు కుందామని వచ్చాను!\" అన్నాడు మంగలి.\n\" నువేం చేశావురా ? త్వరగా చెప్పు!” అన్నాడు రాజు ఆదుర్దాగా.\n\"రెండు రోజులక్రితం పెద్ద రాణీగారు నన్ను పిలిచి, ఎక్కడన్నా మనిషి ఎముక లుంటే పట్టుకురమ్మన్నారు, మహారాజా! సరేనని తెచ్చియిచ్చాను! ఇంతపని జరుగు తుందని నాకేంతెలుసూ?” అని వలవలా ఏడవసాగాడు మంగలి,\nరాజు వాణ్ణి ఊరడించి, వాడికి పెద్ద బహుమానం యిచ్చి పంపేశాడు. తరవాత పట్టపురాణిని ఖైదులోవుంచి విచారణ జరి పించాడు. చిన్నరాణీమీద కుట్ర చేసినట్టు ఆమె ఒప్పుకున్నది. రాజామెను పట్టపు రాణి పదవినుండి తొలగించాడు. తరవాత ఆయన మంకణ మహాముని ఆశ్రమానికి వెళ్లి, మహామునికి సాష్టాంగపడి కదళీకి క్షమాపణ చెప్పుకుని, ఆమెను మళ్లీ తెచ్చు కుని, ఆమెను పట్టపురాణీ చేసి, ఆమెతో చాలాకాలం సుఖంగా జీవించాడు.",
            "book_page_end": 60
        },
        {
            "title": "పురాతన జంతువులు",
            "book_page_start": 62,
            "pdf_page_start": 62,
            "pdf_page_end": 62,
            "author": "చందమామ బృందం",
            "genre": "విజ్ఞానం",
            "moral": "N/A",
            "keywords": [
                "మెగథీరియం",
                "గిప్టోడన్",
                "బలూచిథీరియం",
                "జూగ్లోడన్",
                "శిలాజాలు"
            ],
            "characters": [],
            "locations": [
                "అమెరికా",
                "ఆసియా"
            ],
            "content": "సన్తన జంతువులలో అనేక జాతులు బ్రహ్మాండమైన దేహాలు పెంచుకున్నాయి. ఇలాటి వాటిలో “మెగథీరియం” అనేది ఒకటి. అమెరికాలోని ఉష్ణ మండలంలో ఒకరకం జంతువు లున్నాయి; వాటికి ముందు పళ్లుండవు; అవి చెట్లమీదే నివసిస్తాయి; అవి చచ్చినా కదలవు. \"మెగథీరియం\" ఈ జాతికి చెందిన జంతువే; అయితే అది నేలమీద జీవించేది. అది కూచుంటే రెండు నిలువుల ఎత్తుండేది. దీనికి లావైన తోకా, బరువైన వెనక కాళ్ళూ ఉండేవి. ఇది తన ముందు కాళ్లను చేతులలాగా ఉపయోగించి, పెద్ద పెద్ద చెట్లను సయితం అవలీలగా విరవగలిగేది. ఇది కేవలం శాకాహారి. దుంపలు తవ్వి తినేది, ఆకులు తినేది. తవ్వటానికి వీలుగా దీనికి బలమైన గోళ్లుండేవి. దీని నాలుక పొడవుగా, బలంగా ఉండేది.\n\"గిప్టోడన్\" అనేది కవచంగల జంతువు. ఈ జాతిలో కొన్ని ఎద్దులంత పెద్దవిగా ఉండేవి. దీని తలపైనా, వీపుమీదా, తోక చుట్టూ ఎముకల కవచం ఉండేది. దాని తోక చివర ములుకులుండేవి.\nభూమిమీద నివసించిన నస్తన జంతువులన్నిటిలోకి బ్రహ్మాండమైనది \"బలూచి థీరియం\". ఆసియా ప్రాంతంలో నివసించిన ఈ జంతువు ఈనాటి ఖడ్గమృగాలకు అది బంధువు. ఇది ఈనాటి జిరాఫ్ అంత ఎత్తుండేది; చాలా బరువుండేది.\nసస్తన జంతువులలో కొన్ని జల చరాలుకూడా ఉండేవి. వాటిలో చాలా పెద్దది \"జూగ్లోడన్\". ఇది 80 లేక 90 అడుగుల నిడివి ఉండి, చాలా సన్నగా ఉండేది. ఈనాటి తిమింగి లాల కిది దగ్గిర బంధువు.\nపురాతన సస్తన జంతువులన్నీ పూర్తిగా అంతర్ధానం కాలేదు. వాటిలో కొన్ని పరిణామంద్వారా ఈనాటి జంతు వులుగా మారాయి.\nఇలాటి పురాతన జంతువులనూ, వాటి పరిణామదశలనూ మరొక మారు తెలుసుకుందాం.",
            "book_page_end": 62
        },
        {
            "title": "ఇంద్రజాలం",
            "book_page_start": 64,
            "pdf_page_start": 64,
            "pdf_page_end": 65,
            "author": "చందమామ బృందం",
            "genre": "విజ్ఞానం",
            "moral": "N/A",
            "keywords": [
                "ఇంద్రజాలం",
                "చేప",
                "చీట్లపేక",
                "రహస్యం",
                "ట్రిక్"
            ],
            "characters": [
                "ఐంద్రజాలికుడు",
                "ప్రేక్షకులు"
            ],
            "locations": [
                "స్టేజి"
            ],
            "content": "ఐంద్రజాలికుడు ప్రేక్షకులతో, తాను చేపలకు చీట్లపేకముక్కలు గుర్తించే విద్య నేర్పానంటాడు. ఇదివిని అందరూ ఆశ్చర్యపోతారు.\nస్టేజి మధ్యభాగంలో వెనుకతెరకు దగ్గిరగా ఒక బల్లమీద ఒక గాజు పాత్ర — వినోదపు చేపలనుంచేలాటిది- పెట్టి వుంటుంది. అందులో ఈదుతూ అనేక \"బంగారు” చేపలు కనబడు తూంటాయి. ఐంద్రజాలికుడు ఒక చీట్లపేక తీసి, ప్రేక్షకులను బాగా కలప మని, తరువాత దానిని గాజు పాత్రలోని నీటిలో పడవేస్తాడు. తరవాత ప్రేక్ష కులను పేకముక్క ఏదో ఒకటి కోరుకో మని అడుగుతాడు. మాటవరసకు వారు ఇస్పేటాను కోరారనుకుందాము. ఐంద్రజాలికుడు చేపలకేసి తిరిగి ఇస్పేటాసును చూపమని అడుగు తాడు. ఆశ్చర్యం! కొద్ది క్షణాల్లోనే, ఈదుతున్న బంగారు చేపలలో ఒకటి ఇస్పేటాసు ముక్కను తన నోటితో పట్టి పైకి ఎత్తుతుంది. ఇది అందరూ కళ్ళారా చూసి విస్మయం చెందుతారు. (1-వ బొమ్మ చూడండి.)\nఇక ఇందులోని రహస్యమేమంటే- గాజుపాత్ర పైకి మామూలు పాత్రలాగే కనిపిస్తుందిగాని, అది ప్రత్యేకంగా తయారుచేసినది. దాని అడుగున గుండ్రని కంత పెట్టి, ఆ కంతలో ఒక గాజుగొట్టంగాని, సెల్యులాయిడ్ గొట్టం గాని అమర్చుతారు. వలయంలో చూపిన బొమ్మలో A వున్న భాగం కత్తిరించినది, B వరకూ నీరు నించ వచ్చు. ఆ నీరు గాజుపాత్రకూ, లోపలి గొట్టానికీ మధ్యభాగంలో ఉంటుంది. నీరు నించాక, లోపల గొట్టం ఉన్న సంగతి ఎవరూ పసికటలేరు! ఎందు కంటే ఆ గొట్టంకూడా గాజుదే ! నిజ మైన \" బంగారు ” చేపలు ఈ గొట్టం చుట్టూ ఉండే నీటిలో ఈదులాడుతూ ఉంటాయి. ఐంద్రజాలికుడు చీట్లపేక ముక్కలు వేసేదికూడా ఈ నీటిలోనే. తరువాత, సమకోణంలో వంచిన పొడుగాటి సెల్యులాయిడ్ బద్ద ఒకటి సంపాదించాలి. దీని కొసను బొమ్మ \"బంగారు” చేప ఒకటి అమర్చి వుంటుంది. దానిని సెల్యులాయిడ్తో గాని, ఇతర పదార్థంతోగాని చేయ వచ్చు. ప్రేక్షకులు కోరిన ముక్క వాని నోట అమర్చి వుంటుంది. ఈ బొమ్మ చేపను కదిలించేవాడు, తెర వెనుక, ప్రేక్షకులకు కనబడకుండా కూచుని వుంటాడు. (2-వ బొమ్మ చూడండి.) నిజమైన బంగారు చేప లన్నీ నీటిలోనే ఉంటాయిగాని ఈ బొమ్మ చేప వుండే చోట నీరుండదు. ఇది ప్రేక్షకులు గుర్తించలేరుగనక, వారీ బొమ్మ చేపనుకూడా నిజమైన చేపగానే భావిస్తారు. తెర వెనక కూచున్నవాడు అవసరమైన పేక ముక్కను తీసి బొమ్మ చేప నోట అమర్చి, గాజుపాత్ర అడుగు భాగం నుంచి పైకి ఎత్తుతాడు. గాజుపాత్రకు అడుగులేని చోట బల్లలోనూ, బల్లమీద పరిచిన బట్టలో నూకూడా కంతలుంటా యని వేరే చెప్పనవసరంలేదు. తెర వెనక ఉన్నవాడు బొమ్మ చేపను, యీదుతున్నట్టుగా అటూ యిటూ తిప్పుతాడు.",
            "book_page_end": 65
        },
        {
            "title": "అట్టచివరి బొమ్మ - 2 (అబూ అల్ హసన్ కథాభాగం)",
            "book_page_start": 66,
            "pdf_page_start": 66,
            "pdf_page_end": 67,
            "author": "చందమామ బృందం",
            "genre": "జానపద కథ",
            "moral": "అదృష్టం కలిసొచ్చినప్పుడు దానిని సద్వినియోగం చేసుకోవాలి.",
            "keywords": [
                "అబూ అల్ హసన్",
                "ఖలీఫా",
                "కోరిక",
                "రాజభవనం",
                "మత్తుమందు"
            ],
            "characters": [
                "అబూ అల్ హసన్",
                "ఖలీఫా",
                "వజీర్లు"
            ],
            "locations": [
                "బగ్దాద్ నగరం",
                "రాజసౌధం"
            ],
            "content": "పకారం చేద్దామనుకున్నాను. కాని మీరేమో రేపు ఉదయమే వీడ్కోలు చెప్పేస్తామంటున్నారు. నావంటి మిత్రుడు తీర్చగలకోరిక మీకేదీ లేదా?”\n\"మీతో ఇలా సరదాగా సంభాషిం చటంకంటె నాకు మీనుంచి కావలి సినదేమీ లేదు. నాకు జీవితంలో ఒక ఆశగాని, కోరికగాని లేదు. నేను ఎవరి నుంచి ఏ సహాయమూ ఆశను. అందుచేత మీరు నాకు ప్రత్యుపకారం చేసే విషయం తలపెట్ట నేవద్దు,” అన్నాడు అబూ.\nమరి కాస్సేపు ఇద్దరూ మాట్లాడినాక ఖలిఫా, \"మీ సంతుష్టి నిజంగా ఆశ్చ ర్యంగానే వుంది. మీరింకొకరినుంచి ఏ సహాయమూ కోరకపోతే అందులో వింత ఏమీలేదు; కాని మనిషి అన్నాక ఏ కోరికా ఉండకుండా ఉండదు. తీరినా తీరకపోయినా కోరికలు ఉండి తీరుతాయి. మీవంటి వ్యక్తిలో యెటు వంటి కోరికలుంటాయో తెలుసుకోవా లని నాకు కుతూహలంగా ఉంది. స్నేహపూర్వకంగా చెబితే విని సంతో షిస్తాను,” అన్నాడు.\nఅబూ కొంచెం సేపు ఆలోచించి నవ్వుతూ, \" నాకు ఒక్క కోరిక ఉన్న మాట నిజమే. కాని అది తీరేది కాదు. ఒక్క రోజు ఖలీఫా కావాలని నాకు కోరిక ఉన్నది,” అన్నాడు.\n\"ఖలీఫా అయి ఒక్క రోజులో ఏమి సాధిద్దామని?\" అని అడిగాడు ఖలీఫా ఆత్రంగా.\n\"బగ్దాద్ నగరంలో నాలుగు పేట లున్నాయి. నాలుగు పేటలకూ నలు గురు దండనాయకులు పాలకులుగా ఉన్నారు. మా పేటకు పాలకుడుగా వున్నవాడు వట్టి పశువు, పాపాత్ముడు, సంస్కారం ఏకోశానా లేనివాడు. ఈ దుర్మార్గుడి పాలనలో ఏ స్త్రీయొక్క సౌశీల్యానికి ఆదరణ లేదు. ఈ పాపాత్ముడు మా పేటను నరకంకన్న ఘోరంగా చేస్తున్నాడు. వీడికి కుడి చెయ్యీ, ఎడమ చెయ్యీలాగా ఇద్దరు పరమనీచులున్నారు. నేను ఒక్కరోజు ఖలీఫా కాగలిగితేనా, నాకు ధన మక్కర్లేదు, అధికారం అక్కర్లేదు, కాని ఈ ముగ్గురు సరపశువులనూ కొరత వేయించి, మా పేటకు చుట్టుకున్న శని విరగడచేతును!” అన్నాడు అబూ.\nఈ మాటలు వినేసరికి ఖలీఫాకు అబూమీద గల సద్భావం మరింత పెరి గింది. ఎందుకంటే దుష్టులైన అధికా రులపై ఆగ్రహం కలిగేది ఎప్పుడైనా సజ్జనులకేగాని సామాన్యులకు కాదు.\nఖలీఫా అబూ కోరిక తీర్చ నిశ్చ యించుకుని, అతను చూడకుండా అబూ పానీయంలో మత్తు మందు కలిపి తన చేత్తో అందించాడు. అది తాగుతూనే అబూ అల్ హసన్ స్పృహ తప్పి పడిపోయాడు. ఖలీఫా అబూను తన బానిసచేత మోయించి తెల్లవారే లోపుగా రాజసౌధానికి వెళ్ళిపోయాడు.\nమర్నాడు ఉదయం అబూ అల్ హసన్కు స్పృహవచ్చేసరికి అతను ఖలీఫా శయ్యాగారంలో హంసతూలికా తల్పంమీదపడుకునివున్నాడు. అద్భుత మైన దుస్తులు ధరించిన దాసదాసీజనం అతన్ని చూడగానే తలలు వంచారు.\nవాకిలి వద్ద ' ఖలీఫా గారి దర్శనార్థం వచ్చిన వజీర్లూ, సామంతులూ నిలబడి వున్నారు. బల్లపై ఖలీఫా ధరించవల సిన దుస్తులూ, తలపాగా మొదలైనవి పెట్టి వున్నాయి. (ఇంకావుంది)",
            "book_page_end": 67
        }
    ],
    "statistics": {
        "total_stories": 15,
        "author_counts": {
            "చక్రపాణి": 1,
            "చందమామ బృందం": 10,
            "కె. రంగనాథరావు": 1,
            "జి. వరదాచార్యులు": 1,
            "ఎస్. వెంకటసుబ్బయ్య": 1,
            "సి. విజయలక్ష్మి": 1
        },
        "genre_counts": {
            "సంపాదకీయం": 1,
            "గేయ కథ": 1,
            "పౌరాణిక కథ": 2,
            "జాతక కథ": 1,
            "సాహస కథ": 2,
            "బేతాళ కథ": 1,
            "హాస్యం": 2,
            "నీతి కథ": 1,
            "జానపద కథ": 2,
            "విజ్ఞానం": 2
        }
    }
}
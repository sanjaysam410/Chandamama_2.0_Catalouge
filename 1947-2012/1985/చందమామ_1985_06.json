{
    "book_id": "చందమామ_1985_06",
    "stories": [
        {
            "title": "కుందనుడి తెలివి",
            "book_page_start": 7,
            "pdf_page_start": 7,
            "pdf_page_end": 10,
            "author": "కలిదిండి జయ",
            "genre": "జానపద కథ",
            "moral": "తెలివైన పాలకులు ఎల్లప్పుడూ ప్రజల శ్రేయస్సు, ముఖ్య సమస్యల పరిష్కారంపై దృష్టి సారించాలి, కాలం వృథా చేయకూడదు.",
            "keywords": [
                "తెలివి",
                "చంద్రసేనుడు",
                "కాకుల సంఖ్య",
                "పరిపాలన",
                "యువకుడు"
            ],
            "characters": [
                "చంద్రసేనుడు",
                "కుందనుడు",
                "మంత్రి",
                "మహారాణి",
                "కుమారపాలుడు"
            ],
            "locations": [
                "విజయపురి రాజ్యం",
                "రాజసభ"
            ],
            "content": "విజయపురి మహారాజు చంద్రసేనుడు,\nమహారాణి తో అంతఃపురంలో కొడుకు\nవిద్యాభ్యాసం గురించి మాట్లాడుతూండగా,\nఎలా వచ్చిందో ఒక కాకి, గవాక్షం నుంచి\nలోపలికి వచ్చింది. వెంటనే దాసీలు\nదాన్ని బెదరగొట్టి బయిటికి తరిమేశారు.\nఅయితే, కాకిని చూస్తూనే రాజుకు ఒక\nచిత్రమైన ఆలోచన వచ్చింది.\nఆయన అప్పటికప్పుడు మంత్రికి\nకబురు చేసి, \"మన విజయపురి\nరాజ్యంలో, ఎన్ని కాకులున్నాయో పొర\nబాటు లేకుండా సరిగ్గా చెప్పగల వ్యక్తికి\nమంచి బహుమానం యిద్దాం. కాని, చెప్ప\nగలనంటూ వచ్చి, సరిగ్గా చెప్పలేనివాడికి\nఇరవై కొరడా దెబ్బల శిక్ష వుంటుంది.\nఆలస్యం జరక్కుండా, ఈ సంగతి రాజ్య\n' మంతటా చాటింపు వేయించండి.\" అని\nచెప్పాడు.\nమంత్రి ఆ విధంగానే రాజ్యమంతటా\nచాటింపు వేయించాడు. వారం రోజులు\nగడిచినై. అయినా, ఎవరూ యీ వింత\nప్రశ్నకు జవాబు చెప్పేందుకు ముందుకు\nరాలేదు.\nకుందను డనే యువకు డొకడు, విద్య\nముగించుకుని ఏదైనా ఉద్యోగం దొరుకు\nతుందేమో అని రాజధానికి వచ్చి, యీ\nవింత చాటింపు విన్నాడు. అతడికి\nఆశ్చర్యంతోపాటు, రాజు చంద్రసేనుడి\nపరిపాలనా సామర్థ్యం పట్ల అనుమానం\nకూడా కలిగింది.\nఅతడు రాజసభకు పోయి, రాజుకు\nనమస్కరించి, \"మహారాజా, నేను\nచదువుకున్న నిరుద్యోగిని. ఉద్యోగ\nప్రయత్నంలో నేను ఎంతో కాలంగా, మన\nవిజయపురి రాజ్యంలోని పల్లెలూ, పట్నాలే\nకాక కుగ్రామాలు కూడా తిరిగాను. ఆ\nకారణం వల్ల నాకు, మన రాజ్యంలోని\nఒక్క కాకులే గాక, కొంగలూ, గద్దలూ,\nచిలుకలూ, రాబందులూ, పికిలిపిట్టలూ\nఏ సంఖ్యలో వున్నవో స్పష్టంగా తెలుసు.\nఅయితే, గుడ్లగూబల సంఖ్యా ప్రమాణం\nమాత్రం చెప్పలేను. అవి నిశాజీవులు\nకదా!'' అన్నాడు.\nఆ మాటలకు రాజు చంద్రసేనుడు\nచిన్నగా నవ్వి, “నువ్వు చెప్పేది నిజమైతే,\nనీకు పక్షులపట్ల వున్న ఆసక్తి మెచ్చ\nదగిందే! కాని, ఒక ముఖ్య సంఘటన\nకారణంగా, నేను రాజ్యంలోని కాకుల\nసంఖ్య మాత్రమే తెలుసుకోదలిచాను.\"\nఅన్నాడు.\n\"ఆ సంగతి చెప్పగలను, మహారాజా, \"\nఅన్నాడు కుందనుడు.\n“సరిగ్గా చెప్పలేకపోతే, ఇరవై కొరడా\nదెబ్బలు తినవలసివస్తుంది.\" అన్నాడు\nరాజు.\n\"అది గుర్తున్నది, మహారాజా. మన\nవిజయపురి రాజ్యంలో — ఈ క్షణంలో\nవున్న కాకుల సంఖ్య మూడులక్షల ఇరవై\nవేలు!'' అన్నాడు కుందనుడు.\n\"అలాగా, సరే! నువ్వు చెప్పిన సంఖ్య\nసరి అయినదో కాదో ముందు తెలుసుకో\nవలసి వున్నది. ఇందుకు, ఆయా పట్టణ,\nపల్లెల అధిపతులకు వర్తమానం పంపు\nతాను. వాళ్ళు తమ ప్రాంతాలగల కాకుల\nసంఖ్య తెలుసుకుని నాకు తెలియ\nజేస్తారు,\" అన్నాడు రాజు.\n\"మహారాజా, ఈ క్షణంలో మన\nరాజ్యంలో వున్న కాకుల సంఖ్య, మూడు\nలక్షల ఇరవైవేలని చెప్పాను. వాటిని, మీరు\nచెప్పునవాళ్ళు లెక్కించే సమయానికి,\nవాటి సంఖ్యలో కొంత మార్పు వచ్చే\nఅవకాశం వున్నది. ఎందుకంటే, కాకులు\nపరమ స్వేచ్ఛాజీవులు. వాటికి దేశాభి\nమానం లేకపోగా, దేశసరిహద్దుల పట్ల\nకించిత్తు గౌరవం కూడా వుండదు. అందు\nవల్ల, పొరుగు రాజ్యం నుంచి కొన్ని\nకాకులు మన రాజ్యానికి వస్తే, మన\nరాజ్యంలోని కాకుల సంఖ్య, నేను\nచెప్పినదానికి మించుతుంది. అలా కాక,\nమన రాజ్యం కాకులు పొరుగురాజ్యానికి\nవలసపోతే, వాటి సంఖ్య తగ్గుతుంది.\nఇలాంటి అవాంతరాలకు నేను బాధ్యుణ్ణి\nకాను,'' అన్నాడు కుందనుడు.\nసభికులందరూ కుందనుడి తెలివి\nతేటలకు హర్షధ్వానాల ద్వారా, తమ\nఆనందాన్ని వ్యక్తం చేశారు. కుందనుడు\nపరోక్షంగా రాజుకు, యీ కాకుల సంఖ్య\nతెలుసుకోవాలని చేస్తున్న ప్రయత్నం,\nఎంత పనికిమాలిన సంగతో తెలియ\nచెప్పినట్టు వాళ్ళకు అర్థమైంది.\nరాజు కూడా అతడి సమాధానానికి\nఎంతో సంతృప్తి చెంది, \"నీకు ఏం\nబహుమతి కావాలో కోరుకో!'' అన్నాడు\nచిన్నగా నవ్వుతూ.\nకుందనుడు ఒక క్షణం ఆగి, క్షమిం\nచండి, మహారాజా ! రాజు ప్రతినిమిషం\nప్రజల యోగక్షేమాల గురించి ఆలోచిస్తూ,\nవాళ్ళకు ఉపయోగ గకరమైన పనులు\nచేయాలి. అంతేగాని, కాలాన్ని నిరుప\nయోగమైన ప్రశ్నలకు సమాధానాలు\nకనుక్కోవడంలో వృధా చెయ్యకూడదు.\nమన రాజ్యంలోని కొన్ని ప్రాంతాల్లో ప్రజలు\nనీటి ఎద్దడికి గురి అవుతున్నారు. మరి\nకొన్ని ప్రాంతాల వాళ్ళను వరదల బాధ\nపట్టి పీడిస్తున్నది. ఇలాంటివే మరి కొన్ని\nసమస్యలు. తమరు నిపుణులతో సంప్ర\nతించి, వీటికి పరిష్కార మార్గాలు వెత\nకండి. అప్పుడు నేను నిరుద్యోగిగా వుండ\nనవసరం లేదు. అదే, మీరు నాకిచ్చే\nబహుమానం!'' అన్నాడు.\nరాజు ఆ మాటలకు చాలా సంతోషించి,\n\"నిన్ను. నా ముఖ్య సలహాదార్లలో ఒక\nడుగా నియమిస్తున్నాను. రాజ్యం అంతా\nతిరిగానంటున్నావు కనక, ప్రజల అవసరా\nలేమిటో నీకు బాగా తెలిసివుండాలి.\nనువ్వనే నిపుణులతో సంప్రతించేటప్పుడు,\nనీలాంటివాడి సాయం నాకు చాలా\nఅవసరం. ఏమంటావు ?\" అన్నాడు.\n\"మహారాజా, తమరు నాకెలాంటి\nబాధ్యత అప్పగించినా, అందులో నాశక్తి\nమేరకు, తమకూ, రాజ్యానికీ సేవచేయ\nగలను,\" అన్నాడు కుందనుడు.\n\"అలా అయితే, మరొక ముఖ్యమైన\nబాధ్యత కూడా నువ్వు అంగీకరించవలసి\nవుంటుంది. పదేళ్ళ యీడువాడైన, నా\nఒక్కగానొక్క కొడుకు కుమారపాలుడి\nవిద్యాభ్యాసం, ఒక సమస్యగా తయా\nరైంది. వాణ్ణి ఏ గురుకులానికో పంపడం\nనాకూ, మహారాణికి కూడా యిష్టం\nలేదు,\" అని రాజు చంద్రసేనుడు చిరు\nనవ్వు నవ్వుతూ. \"పదిహేనేళ్ళపాటు\nఎంతో క్రమశిక్షణతో నేను గురుకులంలో\nచదివిన చదువు, రాజ్యపాలనకు ఏరకంగా\nఉపయోగపడిందో నీవు ఎరిగినదేకదా !\nపుస్తకజ్ఞానంతోపాటు, లౌకిక జ్ఞానంలో\nకూడా దిట్టవైన నీకు, కుమారపాలుడి\nచదువు సంధ్యల బాధ్యత అప్పగిస్తు\nన్నాను, అంగీకారమేనా?'' అని అడిగాడు.\n“నా మీద ఎంతో నమ్మకంతో, కానున్న\nవిజయపురి మహారాజుకు విద్యాబుద్ధులు\nనేర్పే పెద్ద బాధ్యత నా మీద పెడుతు\nన్నారు. ఇందుకు నేను అర్హుణ్ణని రుజువు\nచేసేందుకు, సర్వవిధాలా ప్రయత్నించ\nగలను.\" అన్నాడు కుందనుడు.\nఈ విధంగా కుందనుడు. రాజు అప్ప\nగించిన రెండు బాధ్యతలనూ సమర్థ\nవంతంగా నిర్వహించి, రాజు దృష్టిలోనే\nకాక, ప్రజల దృష్టిలో కూడా దక్షతగల\nవ్యక్తిగా పేరుపొందాడు.",
            "book_page_end": 10
        },
        {
            "title": "కంచుకోట",
            "book_page_start": 8,
            "pdf_page_start": 11,
            "pdf_page_end": 18,
            "author": "చందమామ బృందం",
            "genre": "ఫాంటసీ ధారావాహిక",
            "moral": "తెలివైన ఉపాయం ద్వారా, ప్రమాదంలో సహాయం పొంది లక్ష్యాన్ని సాధించాలి.",
            "keywords": [
                "చంద్రవర్మ",
                "కాలనాగు",
                "మాంత్రికురాలు",
                "శంఖం",
                "పశుపక్ష్యాదుల భాష"
            ],
            "characters": [
                "చంద్రవర్మ",
                "కాపాలిని",
                "కాలనాగు",
                "శంఖుడు"
            ],
            "locations": [
                "అడవి",
                "సెలయేరు",
                "వింత వృక్షం"
            ],
            "content": "[మంత్రగత్తె అయిన కాపాలిని, చంద్రవర్మకు భోజనం పెట్టించింది. తరవాత ఆమె శంఖు\nడనే మాంత్రికుడి వద్ద వున్న అపూర్వశక్తులుగల శంఖాన్ని తీసుకురావలసిందిగా అతణ్ణి\nకోరింది. కొన్ని మూలికలతో కాచిన కషాయం ఆ శంఖంలో పోసుకుని తాగితే, తను మరి\nవెయ్యేళ్ళు జీవించగలనని చెప్పింది. చంద్రవర్మ సరేనని బయలుదేరాడు. తరవాత—]\nముందు దారి చూపుతూ నడుస్తున్న\nకాలనాగును వెన్నంటి చంద్రవర్మ\nమాట్లాడకుండా నడవసాగాడు. సర్పం\nతన మూడు తలలనూ మాటిమాటికీ అన్ని\nదిక్కులకూ తిప్పుతూ, మధ్య మధ్య\nపెద్దగా బుసలుకొడుతూ గుబురు చెట్ల\nమధ్యగా పోసాగింది. ఆ చెట్లకింద అనేక\nరకాల క్రూరజంతువులూ, విషసర్పాలూ\nఆ యిద్దరికీ ఎదురయినై. కాని, కాల\nనాగును చూస్తూనే అవి బెదిరిపోయి\nచెల్లాచెదరుగా పరిగెత్త సాగినై.\nఆ విధంగా అడవిలో కొంతదూరం\nవెళ్ళిన తరవాత చంద్రవర్మకు హఠాత్తుగా\nఒక అనుమానం వచ్చింది. కాలనాగు\nమానవభాషను అర్థం చేసుకుంటున్నది.\nమాంత్రికురాలు మరో మనిషితో మాట్లాడి\nనట్టే దానితో మాట్లాడి, ఆజ్ఞలు యిచ్చింది.\nకాని, అది మానవభాషలో మాట్లాడినట్టు\nతను వినలేదు. తను ప్రయత్నించితే\nకాలనాగు మాట్లాడగలిగేదీ లేనిదీ తేలి\nపోతుంది.\nచంద్రవర్మ యిలా ఆలోచించి, కాల\nనాగు దగ్గిరగా వెళ్ళి, \"కాలనాగూ! మనం\nయీ' అడవిని దాటాలంటే యింకా ఎంత\nదూరం నడవాలి?'' అని ప్రశ్నించాడు.\nచంద్రవర్మ ప్రశ్న వింటూనే కాలనాగు\nఠక్కున ఆగిపోయింది. దాని మూడు\nతలలూ ఒకేసారి భూమి మీది నుంచి\n'పైకి లేచి చంద్రవర్మ కళ్ళల్లోకి సూటిగా\nచూసినై. మరుక్షణం అది తన నాలుక\nలను ముందుకు సాచి చిన్న శబ్దం\nచేసింది. ఆ ధ్వని మామూలుగా అది\nకొట్టే బుసలలాగా లేదు. అందులో ఒక\nదాని వెంట ఒకటిగా రెండు మూడు\nరకాల శబ్దాలు వినిపించినై.\nచంద్రవర్మ ఆశ్చర్యపోయాడు. అది\nగ్రహించినదానిలా కాలనాగు తన మూడు\nతలలనూ అటూ యిటూ తిప్పి, వెళు\nతున్న మార్గం నుంచి పక్కకు తొలిగి\nమరొక దిక్కుగా పోతూ, అనుసరించి\nరావలసిందిగా చంద్రవర్మకు సంజ్ఞ\nచేసింది.\nకాలనాగు తనకేదో రహస్యం చెప్ప\nజూస్తున్నదని చంద్రవర్మ గ్రహించాడు.\nఅందువల్ల అతడేమాత్రం సంశయించ\nకుండా దాన్ని అనుసరించి నడవసాగాడు.\nకొద్దిసేపటికి ఇద్దరూ చీకటిమయంగా\nవున్న గుబురుచెట్లలోంచి బయటపడి,\nసెలయేరు ప్రవహిస్తున్న ఒక చోటుకు\nచేరారు.\nకాలనాగు సెలయేటిముందు ఆగి తన\nతలలతో దాని అవతల వున్న ఒక వింత\nవృక్షం కేసి చూపింది. చంద్రవర్మ అటు\nకేసి చూసేంతలో వికారమైన నవ్వులూ,\nకేకలూ కూతలూ వినిపించినై. ఆ విచిత్ర\nధ్వనులు వస్తున్న వృక్షం కేసి చూస్తూనే\nచంద్రవర్మ నిలువెల్లా ఫణికిపోయాడు.\nఅది ఒక వింతవృక్షం. నలభై యాభై\nఅడుగుల ఎత్తున గుమ్మటంలా గుబురుగా\nపెరిగిన ఆ వృక్షానికి రకరకాల జంతువుల\nతలలూ, పక్షుల తలలూ వేలాడుతున్నవి.\nఅవి చంద్రవర్మనూ, కాల నాగు నూ\nచూస్తూనే జంతువులలాగా అరవటం,\nపక్షులలాగా కూయటం ప్రారంభించినై.\nచంద్రవర్మ వృక్షం మీది నుంచి తన\nదృష్టిని కాలనాగుకేసి తిప్పాడు. కాలనాగు\nఅతడికేసి నిశ్శబ్దంగా చూస్తున్నది. చంద్ర\nవర్మ వింతవృక్షాని కేసి చేయి చూపుతూ,\n\"అది వృక్షమా ? లేక ఆ రూపంలో వున్న\nఏదైనా భయంకర రాక్షసా?\" అని\nఅడిగాడు.\nకాలనాగు నిశ్శబ్దంగా తలలు ఆడించి\nసెలయేటికేసి నడిచింది. చంద్రవర్మ\nదాని వెనకనే బయలుదేరాడు. కొద్ది\nసేపటికల్లా కాలనాగు ఆ వింతవృక్షం\nదగ్గిరకు వచ్చి ఆగింది. చంద్రవర్మ కూడా\nఅక్కడికి వచ్చేంతలో వృక్షం మీది నుంచి\nమరింత భయంకరంగా అరుపులు\nరాసాగినై. చంద్రవర్మ గుండె రాయి చేసు\nకున్నాడు. ఒకవేళ కాలనాగు తనను\nమోసగించి హతమార్చ దలిచినా తను\nచేయగలిగిందేమీ లేదు. ఈ అడవి ప్రవే\nశిస్తూనే తను మాంత్రికురాలి శక్తికి\nలోబడిపోయాడు. తన దేహ బలం గాని,\nఒరలోని కత్తిగాని యీ మంత్ర తంత్రాల\nబారి నుంచి తనను రక్షించలేవు. ఈ\nనిమిషంలో తనకు మేలుగానీ, కీడుగానీ\nజరగటం సంభవిస్తే అదంతా మాంత్రికు\nరాలి ఆజ్ఞలవల్లనే జరుగుతుంది.\nచంద్రవర్మ యిలా ఆలోచిస్తున్నంతలో\nకాలనాగు అతడికి మరింత దగ్గిరగా వచ్చి,\nతలలు ఎత్తి వృక్షం కేసి సంజ్ఞ చేయ\nసాగింది. సర్పం తనను వృక్షం ఎక్క\nమంటున్నదని చంద్రవర్మ గ్రహించాడు.\nఅతడు ఒరలో నుంచి కత్తి దూసి నిర్భ\nయంగా చెట్టును సమీపించి దానితో చెట్టు\nబోదెను ఒక్కసారి గట్టిగా పొడిచాడు. ఆ\nవెంటనే అడవి దద్దరిల్లేలా హాహాకారాలు\nవినిపించినై. కాలనాగు భయంతో వణికి\nపోతున్నదానిలా శరీరాన్ని కుంచించి\nచంద్రవర్మ ముందుకు వచ్చింది. చంద్ర\nవర్మ యివేమీ గమనించే స్థితిలో లేదు.\nచెట్టున వేలాడుతూ తనను వికృత ధ్వను\nలతో భయపెట్ట చూస్తున్న జంతువులా,\nపక్షులా తలలను తన కత్తితో నరికి కింద\nపడకొట్టటానికి అతడు నిశ్చయించు\nకున్నాడు.\nకాలనాగు చెట్టు బోదెవద్దకు వెళ్ళి.\nశరీరాన్ని దానికి చుట్టబెట్టి కొమ్మలకేసి\nఓమారు చూసింది. అది చెప్పదలిచినదేదో\nగ్రహించినవాడిలా చంద్రవర్మ చరచరా\nచెట్టు మీదికి పాకాడు. ఈలోపల వృక్షానికి\nవేలాడుతున్న తలల నుంచి వికృతమైన\nఅరుపులు ఎడతెరిపిలేకుండా వినపడ\nసాగినై. చంద్రవర్మ నిర్భయంగా కొమ్మల\nలోకి వెళ్ళి తన కత్తితో పెద్దపులి తలలా\nవుండి కోరలు సాచి భయపెడుతూన్న\nఒక తలను కొమ్మ నుంచి నరికాడు. మరు\nక్షణం అది దభీమంటూ కింద పడి\nపోయింది. చంద్రవర్మ ఆశ్చర్యానికి అంతు\nలేదు. భూమి మీద పడిన ఆ పెద్దపులి\nశిరస్సు పండులా మారిపోయింది.\nచంద్రవర్మ గబగబా చెట్టు దిగి వచ్చేం\nతలో, కాలనాగు ఆ పండును నోట కరుచు\nకుని అతడికేసి తిరిగింది. చంద్రవర్మ ఆ\nపండును తీసుకుని గట్టిగా కొరికి చూశాడు.\nమరుక్షణం కాలనాగు పెద్దగా నవ్వు\nతున్నట్టు అతడికి వినబడింది. చంద్రవర్మ\nదానికేసి తిరిగి చూశాడు.\n\"చంద్రవర్మా, యిప్పుడు తెలిసిందా.\nయీ వృక్షానికి వేలాడుతున్న వింత తలల\nసంగతి?\" అన్నది కాలనాగు.\nఆ మాటలతో చంద్రవర్మకు అంతా\nఅర్థం అయిపోయింది. తను పండును\nకొరుకుతూ వుండగానే తనకు కాలనాగు\nమాట్లాడే మాటలు తెలిసిపోయినై. ఆ\nక్షణం వరకూ అది చేసే ధ్వని కేవలం\nపాము బుసలాగే వుంది.\n\"ఆ పండును కొరకటంతో నీకు పశు\nపక్ష్యాదుల భాష అవగతం అయింది.\nమాంత్రికుడైన శంఖుణ్ణి చేరటానికి\nఅతణ్ణించి అపూర్వశక్తులు గల శంఖాన్ని\nతస్కరించటానికి యిది ఎంతగానో\nతోడ్పడుతుంది. అతడి భృత్యుడైన వింత\nఅగ్నిపక్షి నుంచి ప్రమాదం రాకుండా\nనువు మసులుకోవలసి వుంటుంది. ఇప్పుడు\nనీవు అన్ని జీవరాసుల భాషలనూ అర్థం\nచేసుకోగలవు గనక, నీ ప్రయత్నంలో\nవిజయం సాధించే అవకాశం వుంది.'\"\nఅన్నది కాలనాగు.\nచంద్రవర్మలో ఎక్కడలేని ఉత్సాహం\nవెల్లివిరిసింది. అతడు కాలనాగు కేసి\nకృతజ్ఞత ఉట్టిపడే కళ్ళతో చూస్తూ.\n\"కాలనాగూ! నువ్వు నాకు చాలా గొప్ప\nసహాయం చేశావు. ఇందుకు ప్రతిగా\nనానుంచి నువ్వు కోరుతున్న దేమిటి?\"\nఅని అడిగాడు.\nకాలనాగు విచారంగా తలలను కిందికి\nవాల్చి, \"నువ్వు నాకు చేయవలసిన\nసహాయం ఏమంత పెద్దదికాదు. అయినా,\nనువ్వు శంఖుణించి ఆ అపూర్వశక్తులు\nగల శంఖాన్ని తెచ్చేవరకూ నేను వేచి\nవుండవలసి వుంది.\" అన్నది.\nకాలనాగు యిలా జవాబిచ్చేసరికి\n'చంద్రవర్మకు అది అ డ గ ద లి చిన\nసహాయం ఏదో యిప్పుడే తెలుసుకోవాలని\nకోర్కె పుట్టింది. అతడు కాలనాగు కేసి\nఅనుమానంగా చూస్తూ, \"కాలనాగూ,\nనువ్వు నిజంగా సర్పానివా? లేక మాన\nవుడివా?\" అన్నాడు.\n\"నేను ఒకప్పుడు సర్పాన్ని కాదు;\nమానవుణ్ణి. శంఖుడికి శిష్యుడిగా వుండే\nవాణ్ణి. అతడు పంపగా కాపాలినికి హాని\nచేయటానికి వచ్చి. ఆమెకు దొరికిపోయి\nయిలా పామునైపోయాను. ఆ రోజు నుంచీ\nనన్ను ఆమె భృత్యుడుగా ఉపయోగించు\nకుంటున్నది. నీవు నీ ప్రయత్నంలో\nవిజయం సాధించి వచ్చినట్టయితే, నన్ను\nయీ తుచ్ఛ జీవితాన్నుంచి కాపాడ\nగలవు.\" అన్నది కాలనాగు విచారంగా.\n''ఈమాత్రపుదానికి నువ్వు అంతకాలం\nవేచివుండ నవసరం లేదు. ఇప్పుడే వెను\nతిరిగి కాపాలిని దగ్గిరకు వెళదాం. ఆమె\nనా మాటను తోసివేయలేదు. నీకు తిరుగా\nమానవరూపం ప్రసాదించవలసిందిగా\nనేను ఆమెను కోరతాను.\" అన్నాడు\nచంద్రవర్మ.\nఇందుకు కాలనాగు అంగీకరించలేదు.\n\"కాపాలిని సంగతి సాంతంగా నీకు\nతెలియదు. వర్మా! వర్థి అనుమానం\nమనిషి. మనిద్దరమూ ఏకమై తనకేదో\nద్రోహం తలపెట్టామని ఆమె భావించినా\nభావించవచ్చు. అలా జరిగితే, నాతోపాటు\nనీకూ మరింతగా కీడుజరుగుతుంది.\nఇంతకాలంగా యీ సర్పజీవితం గడుపు\nతున్నాను. మరి కొద్ది రోజులు వేచి\nవుండటం నాకేమంత కష్టం కాదు,”\nఅన్నది కాలనాగు.\nచంద్రవర్మకు కాలనాగు మాటల్లో\nసత్యం ఉన్నట్టు తోచింది. ఈ మాంత్రి\nకులూ, మంత్రగత్తెలూ నమ్మదగినవారు\nకారు. ఏ క్షణంలో వాళ్ళు ఎవరిని\nగురించి ఎలాంటి అనుమానాలకు గురి\nఅవుతారో ఊహించటం కష్టం. చంద్ర\nవర్మ యిలా ఆలోచించి చెట్టు దగ్గిర\nనుంచి ముందుకు కదిలాడు. కాలనాగు\nతిరిగి ఎప్పటిలాగా అతడికి ముందుండి\nదారి చూపసాగింది.\nసరిగా మిట్టమధ్యాహ్నం వేళకు\nవాళ్ళిద్దరూ దట్టంగా వున్న అడవి\nప్రాంతాన్ని దాటగలిగారు. ఎదురుగా పెద్ద\nపెద్ద కొండలూ లోయలూ కనిపించినై.\nఆ ప్రాంతాల కూడా చెట్లూ పొదలూ\nవున్నవి గాని, అవి అంత చిట్టడవిలా\nకనిపించటం లేదు.\n\"చంద్రవర్మా! ఇక నేను వెనక్కు\nతిరిగిపోతాను. కాపాలిని ఆజ్ఞప్రకారం\nనిన్ను యీ అడవి దాటించాను. ఇక\nముందుకు నీవు ఒంటరిగా వెళ్ళవలసిందే!\nఆ కనిపించే కొండలూ, కనుమల్లో నువ్వు\nఅడుగడుగునా ప్రమాదాలను ఎదుర్కో\nవలసి రావొచ్చు. కాని, నువ్వు దిట్టతనం\nకోల్పోకపోతే, నీకు వచ్చిన పశుపక్ష్యాదుల\nభాషవల్ల అన్ని గండాలనూ గడిచి,\nతప్పక విజయం సాధించగలవు,” అన్నది\nకాలనాగు.\nఆ తరవాత చంద్రవర్మ దగ్గిర సెలవు\nతీసుకుని కాలనాగు వచ్చిన మార్గాన\nబుసలుకొడుతూ బయలుదేరింది. చెట్లలో\nఅది కనబడుతున్నంతవరకూ దానికేసి\nచూసి, చంద్రవర్మ పెద్దగా నిట్టూరుస్తూ\nతను పోవలసిన మార్గం కేసి నడిచాడు.\nమార్గం అంతా చిన్నా పెద్ద రాళ్ళతోనూ,\nముళ్ళ పొదలతోనూ నిండి వున్నది.\nఅక్కడక్కడా ఆకాశాన్నంటుతున్న మహా\nవృక్షాలు వున్నవి. ఆ ప్రాంతాల తిరుగాడే\nమృగాలూ, పక్షులూ చేసే కలకలనాదం\nచంద్రవర్మకు స్పష్టంగా వినబడుతున్నది.\nకాని పూర్వంలా కాకుండా యిప్పుడా\nధ్వనులలో అతడికి అవి మాట్లాడుకునే\nమాటలు అర్థం అవుతున్నవి. ఏదో ఒక\nకొత్త జీవి తమ నివాస ప్రాంతాలలో\nతిరుగాడుతున్నట్టుగా అవి ఒకదాని నొకటి\nహెచ్చరించుకుంటున్నవి.\nసూర్యుడు నడినెత్తి నుంచి పడమటికి\nవాలేవరకూ చంద్రవర్మ సూటిగా ఉత్తరపు\nదిక్కు కేసి నడిచాడు. ఆసరికి అతడికి\nఆయాసంతోపాటు, ఎక్కడలేని ఆకలీ\nపుట్టుకొచ్చింది. అతడు ఒక పెద్ద చెట్టు\nనీడకు వెళ్ళి దాని బోదెకు నడుం వాల్చి\nకూర్చుని చుట్టూ కలయచూశాడు. కను\nచూపు మేరలో ఎక్కడా ఫలవృక్షాలు\nవున్న సూచనలు లేవు. ఏవైనా దుంపలూ,\nకందమూలాలూ తిని కడుపు నింపుకో\nటానికైనా అక్కడ ముళ్ళపొదలూ, రాళ్ళ\nగుట్టలూ తప్ప మరేమీ కనిపించలేదు.\n\"ఇక్కడ కాలం వృథాపుచ్చి లాభం\nలేదు. ఇంకా మరికొంత ముందుకు వెళితే,\nఎక్కడైనా ఫలవృక్షాలు కనబడవచ్చు.\"\nఅనుకుంటూ చంద్రవర్మ చెట్టు నీడనుంచి\nలేచి బయలుదేరాడు. అతడు కొంతదూరం\nనడిచి ఒక పెద్దరాయి మలుపు తిరిగేసరికి\nఎదురుగా ఫలభారంతో వంగిపోయిన\nఅనేక వృక్షాలు కనిపించాయి. చంద్ర\nవర్మకు ఎక్కడలేని ఆనందం కలిగింది.\nఅతడు చిన్న చిన్న రాళ్ళనూ, ముళ్ళ\nపొదలనూ తప్పుకుంటూ వేగంగా\nముందుకు నడిచాడు. ఒకటి రెండు\nనిమిషాలు గడిచేసరికి శరీరాన్ని, ఏవో\nవేడిగాడ్పులు తాకినట్టయింది. చంద్రవర్మ\nఆశ్చర్యపడుతూ మరికొంత ముందుకు\nవెళ్ళాడు. అతడు నిలబడివున్న చోటుకు\nదిగువగా ఒక పెద్ద వాగు కళపెళ\nలాడుతూ వేడి పొగలు వెడలగ్రక్కుతూ\nప్రవహిస్తున్నది.\nచంద్రవర్మ ఆ వింత వాగును చూస్తూనే\nనిర్విణుడయాడు. ఎక్కడో అగ్నిపర్వతం\nనుంచి ఆ వేడినీరు ప్రవాహం కట్టి వేడి\nగాడ్పులు వెదజల్లుతూ జాలు వారుతున్న\nదని అతడు గ్రహించాడు. తను ఆకలికి\nమాడి చావకుండా వుండాలంటే, ఎట్టి\nపరిస్థితులలోనైనా తను యీ వేడినీటి\nవాగును దాటక తప్పదు. ఫలభారంతో\nవంగివున్న వృక్షాలన్నీ వాగుకు అవతలి\nఒడ్డున వున్నవి.\nఏమి చేయటమా అని చంద్రవర్మ\nఆలోచించేంతలో ఒక మహాసర్పం మిట్టగా\nవున్న ప్రదేశాన్నుంచి నిలువునా తాడి\nచెట్టులా లేచి తలభాగం వాగుకు అవతల\nపడేలా వాలింది. తరువాత తలతో ముందుకు\nపాకుతూ, తోకను కొంచెం కొంచెంగా కది\nలిస్తున్నది. అదే సమయంలో నాలుగైదు\nకోతులు చెట్ల మీది నుంచి దిగి, వాగుకు\nఅడ్డంగా తాగాడిలా వున్న సర్పం మీది\nనుంచి నడిచి, అవతలి వైపుకు పరిగెత్తినై.\nతను ఈ వేడినీటి వాగును దాటా\nలంటే, ఆ కోతులలాగే సాహసించి, ఆ\nపెనుబాము వెన్నుమీదుగా అవతలికి\nపరిగెత్తవలసి వుంటుందని చంద్రవర్మ\nగ్రహించాడు. ఆ ప్రయత్నం కూడా పాము\nతన శరీరాన్ని అవతలి ఒడ్డుకు లాక్కోక\nముందే చేయాలి. ఇలా అనుకుంటూ\nచంద్రవర్మ వున్న చోటు నుంచి ఒక్క\nఉరుకున పాము వున్న చోటుకు వెళ్ళి,\nదాని వెన్ను మీదుగా అవతలి ఒడ్డుకు\nపరిగెత్తసాగాడు. —(ఇంకావుంది)",
            "book_page_end": 15
        },
        {
            "title": "మంత్రశక్తులు",
            "book_page_start": 19,
            "pdf_page_start": 19,
            "pdf_page_end": 25,
            "author": "కల్పితం",
            "genre": "బేతాళ కథ",
            "moral": "రాజు తన క్షేమంతో పాటు దేశ ప్రజల క్షేమాన్ని కూడా చూడాలి. అద్భుత శక్తులున్నవారు అవివేకంగా ప్రవర్తిస్తే వారే ప్రమాదకారులుగా మారతారు.",
            "keywords": [
                "మాంత్రికులు",
                "దేవదత్తుడు",
                "శరభయ్య",
                "శిరచ్ఛేదం",
                "రాజధర్మం"
            ],
            "characters": [
                "విక్రమార్కుడు",
                "బేతాళుడు",
                "రాజు",
                "శరభయ్య",
                "దేవదత్తుడు (మంత్రి)",
                "రాకుమారి"
            ],
            "locations": [
                "శ్మశానం",
                "రాజధాని"
            ],
            "content": "పట్టువదలని విక్రమార్కుడు చెట్టు వద్దకు\nతిరిగి వెళ్ళి. చెట్టుపై నుంచి శవాన్ని\nదించి భుజాన వేసుకుని, ఎప్పటిలాగే\nమౌనంగా శ్మశానం కేసి నడవసాగాడు.\nఅప్పుడు శవంలోని బేతాళుడు, \"రాజా,\nఈ అర్ధరాత్రి సమయంలో హాయిగా, నీ\nశయనాగారంలో హంసతూలికాతల్పం\nమీద నిద్రించవలసినవాడివి, భీతిగొల్పే\nఈ శ్మశానంలో, ఎవరి మేలుకోరి తిరుగు\nతున్నావో, నాకర్థం కావడం లేదు. రాజులు\nస్వార్థపరులనీ, తమకు మేలు చేసిన\nఎటువంటి ఉత్తమ మానవుడికై నా,\nనిర్దాక్షిణ్యంగా కీడు చేయగలరనీ, లోకం\nఎరిగినదే! ఒకవేళ నువ్వు, నీ స్వార్థం\nకోసమే యింతగా కష్టాల కోరుతున్నావా ?\nఅదే నిజమైతే, నీలాంటి రాజు కథ చెబు\nతాను, శ్రమ తెలియకుండా విను,\"\nఅంటూ యిలా చెప్పసాగాడు :\nశరభయ్య అనే మాంత్రికుడు, సూర్యో\nదయం వేళ నదిలో శుచిగా స్నానం చేసి,\nనది ఒడ్డున వున్న ఒక పెద్ద ఊడలమర్రి\nకింద పూజ ముగించుకుని బయలుదేర\nబోతూండగా, అక్కడికి ఒక వ్యక్తి\nవచ్చాడు. అతడి వేషధారణనుబట్టి,\nఎవరైనా యిట్టే అతడు మాంత్రికుడని\nఊహించుకుంటారు.\nశరభయ్య అతడి ముఖం కేసి ఆశ్చర్య\nపోతూ తేరిపారచూ సేంతలో, ఆ వచ్చిన\n\"వాడు, ''శరభయ్య అనే మంత్రాలు నేర్చిన\nవాడివి. నువ్వే గదా?\" అని అడిగాడు.\nఆ ప్రశ్నకు శరభయ్య కోపం తెచ్చు\nకుని, \"మంత్రాలు నేర్వడం కాదు,\nమంత్రశాస్త్రాన్ని ఆపోసన పట్టినవాణ్ణి! నేను\nమహామాంత్రికశక్తులు కలవాడినన్న\nసంగతి. ఈ రాజ్యంలో చాలామందికి\nతెలుసు,” అన్నాడు.\n\"అలాగా ! నేనీ పొరుగు రాజ్యం వాణ్ణి.\nమహాద్భుతశక్తులు సాధించిన మంత్ర\nవేత్తనని, ఆ రాజ్యంలో ప్రతి ఒక్కరికీ\nతెలుసు. నా పేరు, దేవయ్య.\" అన్నాడా\nవ్యక్తి.\n\"ఒకే కాలంలో యిద్దరు సమానశక్తి\nవంతులైన మాంత్రికులుండడం, అసం\nభవం!'” అన్నాడు శరభయ్య.\n\"ఆ మాట నిజం! నువ్వు, నాకంటె\nఎక్కువ అద్భుతశక్తులు కలవాడివని.\nరుజువు చెయ్యగలవా?\" అని ప్రశ్నిం\nచాడు దేవయ్య.\n\"చెయ్యగలను. నేను తలుచుకుంటే,\nతాగడానికి నీరు లేకుండా ప్రజలను మల\nమల మాడ్చేయగలను.\" అన్నాడు\nశరభయ్య,\n\"నేను క్షణాల మీద నీరు పుట్టించి,\nఆ ప్రజల ప్రాణాలు కాపాడగలను,”\nఅన్నాడు దేవయ్య.\nఆ జవాబుకు శరభయ్య పౌరుషపడి,\n\"నేనేనా తీసిపోయింది! గడ్డిపరక కూడా\nమొలవని బీడుల్ని సుక్షేత్రాలను చేయ\nగలను,\" అన్నాడు.\n\"ఓస్, అంతేకదా! నేను వాటిని\nక్షణంలో బుగ్గి చేసెయ్యగలను,'' అన్నాడు\nదేవయ్య.\nశరభయ్య విసుగుపడుతూ, ''ఇన్ని\nమాటలెందుకు? నా అద్భుతశక్తుల్లో నీకు\nనమ్మకం కలిగించడానికి ఏం చెయ్యాలో\nచెప్పు. ఈ క్షణంలోనే నా శక్తి నిరూ\nపిస్తాను,'' అన్నాడు.\nదేవయ్య తాపీగా, \"నువ్వు నిజంగా\nఅంత గొప్ప మంత్రగాడివైతే, దీర్ఘవ్యాధు\nలతో బాధపడేవాళ్ళకు నీ మంత్రశక్తితో\nత్వరగా స్వస్థత కలిగించగలవా ?\" అని\nఅడిగాడు.\nశరభయ్య వెంటనే, “స్వస్థత కలిగించ\nగలను,\" అన్నాడు.\n“నీరు సృష్టించగలవా?\" అన్నాడు\nదేవయ్య.\nశరభయ్య ఆ పని చేయగలనంటూ\nతల ఊపాడు.\nదేవయ్య ఒక క్షణం ఆగి, “మనుషుల్లో\nఎవరు మంచి బుద్ధిగల వాళ్ళో, ఎవరు\nద్రోహబుద్ధికలవాళ్లో ఎంచి చెప్పగలవా?''\nఅని అడిగాడు.\nశరభయ్య అదీ చేయగలనంటూ\nతల వూపాడు.\nఅప్పుడు దేవయ్య, \"ఎదుటివాళ్ళు,\nతమ మనసుల్లో అనుకునేవి సరిగ్గా\nఅంచనావేసి బయట పెట్టగలవా?”\nఅన్నాడు.\nశరభయ్య ఆ పనీ చేయ గ ల న ని,\n\"నన్ను యిన్నివిధాల పరీక్షిస్తున్నావు\nగదా. నేను చేస్తానన్న అద్భుతాలు నువ్వు\nచేయగలవా?\" అని అడిగాడు.\n\"ఓఁ, తప్పకుండా!\" అన్నాడు\nదేవయ్య.\n“ఉత్తిమాటలతో లాభం లేదు. పందెం\nవేద్దాం,\" అన్నాడు శరభయ్య.\n“ఏమిటాపందెం?\" అన్నాడు దేవయ్య.\n\"అది నీకే వదిలేస్తున్నాను. ఎలాంటి\nపందానికైనా, నేను సిద్ధం.\" అన్నాడు\nశరభయ్య.\nదేవయ్య ఒక క్షణం ఆలోచించి,\n\"ఓడినవాడు, గెలిచినవాడికి దాసోహం\nఅనాలి. ఆ తరవాత మంత్రశక్తుల జోలికి\nపోకూడదు.\" అన్నాడు.\n\"ఈ పందెం, నాకిష్టమే!\" అన్నాడు\nశరభయ్య.\n\"అయితే, చిన్న షరతు. ముందుగా,\nనీ అద్భుతాలు ప్రదర్శించిన తరవాతే,\nనేను నా అద్భుతాలు ప్రదర్శిస్తాను.\"\nఅన్నాడు దేవయ్య.\nఅందుకు శరభయ్య ఒప్పుకున్నాడు.\nమంత్రగాళ్ళు యిద్దరూ కలిసి మిట్ట\nమధ్యాహ్నం వేళకు ఒక గ్రామం చేరారు.\nఎంతో కాలంగా అక్కడ వర్షాలు లేనందున\nపొలాలన్నీ బీడుపడి వున్నవి. చెరువులూ\nబావులూ పూర్తిగా ఎండిపోవడంతో,\nప్రజలు తాగే నీరు కూడా లేక కటకట\nలాడి పోతున్నారు.\n\"సరే, యిక్కడ నీ మంత్రశక్తులు\nఏపాటివో ప్రదర్శించు, చూస్తాను!''\nఅన్నాడు దేవయ్య.\nశరభయ్య కొద్ది నిముషాలు కళ్ళు\nమూసుకుని ఏదో స్మరించాడు. తరవాత\nకుడిచేతి చూపుడువేలిని గాలిలో తిప్పి.\nకళ్ళకు తాకించుకున్నాడు. ఆ మరు\nక్షణం ఫెళఫెళా రావాలతో ఆకాశంలో\nమబ్బులు కమ్మి. కుండపోతగా వాన\nకురిసింది.\nవిజయగర్వంతో దేవయ్య వంక\nచూశాడు, శరభయ్య.\nదేవయ్య అతణ్ణి మెచ్చుకుని, మొదట్లో\nఏమో అనుకున్నాను గాని. \"నువ్వు\nఅంతో, యింతో మంత్రశక్తులు కలవాడి\nవన్నమాట, నిజం!'' అన్నాడు నవ్వుతూ.\n\"నాది అంతో, యింతో మంత్రశక్తా?\nఅవమానం ! చూస్తాను, నీ మంత్రశక్తితో\nవానకురిపించు,\" అన్నాడు శరభయ్య.\nదేవయ్య చిరునవ్వు నవ్వి, \"షరతు\nసంగతి మరిచిపోయావా? ముందు నీ\nమంత్రశక్తులు ప్రదర్శించాలన్న నియమం\nవున్నదిగదా,\" అన్నాడు.\n\"సరే. అలాగే కానివ్వు.\" అన్నాడు\nశరభయ్య.\n\" రాజధానీనగరం వెళదాం. ఈ\nదేశాన్నేలే రాజు కూతురు ఎంతో కాలంగా\nకుదరని వ్యాధితో మంచం పట్టి వున్నదని,\nవిన్నాను. నీ మంత్రశక్తితో, ఆమె వ్యాధి\nకుదుర్చు, చూద్దాం!'' అన్నాడు దేవయ్య.\nఇద్దరూ రాజధాని చేరి, రాజదర్శనం\nచేసుకున్నారు. రాజు వాళ్ళను తన\nకుమార్తె వున్న గదికి తీసుకుపోయాడు.\nశరభయ్య రాకుమారి మంచం పక్కన\nకొంతసేపు నిలబడి, చూపుడువేలును\nకళ్ళకు తాకించి, కొద్ది క్షణాలు ఏదో\nస్మరించాడు.\nకొన్ని క్షణాలు గడిచేసరికి, రాకుమారి\nనవ్వుతూ మంచం మీద లేచి కూర్చున్నది.\nఎంతో కాలంగా ఆమెను పీడిస్తున్న\nవ్యాధి మటుమాయమైంది. రాజు చాలా\nసంతోషించాడు.\nదేవయ్య, రాజుతో కొద్దిసేపు ఏకాం\nతంగా మాట్లాడి, శరభయ్య దగ్గిరకు వచ్చి,\n\"రాజుగారికి తన పరివారంలో కొందరు\nవిద్రోహులున్నారని, అనుమానంగా వున్న\nదట. వాళ్ళెవరో చెప్పు.\" అన్నాడు.\nశరభయ్య, రాజుగారి పరివారజనాన్నీ,\nసైనికులనూ పరిశీలించి, వాళ్ళల్లో ఆయన\nమీద కుట్ర పన్నుతున్నవాళ్ళను సౌంజ్ఞల\nద్వారా దేవయ్యకు చూపించాడు. దేవయ్య\nద్వారా సంగతి విన్న రాజు, ఆ కుట్ర\nదారులను తన అంగరక్షకులచేత బంధింప\nచేసి, కారాగారంలో వేయించాడు.\nతరవాత ఆయన సభతీరివుండగా,\nదేవయ్య, శరభయ్య మంత్రశక్తులను\nగొప్పగా పొగిడి, అతడితో, “మన షరతు\nప్రకారం, నువ్వు మరొక్కసారి నీ మంత్ర\nశక్తుల్ని ప్రదర్శించవలసి వున్నది. నువ్వా\nపని చేయగలిగితే, నేను నువ్వు కోరిన\nవిధంగా, నా మంత్రశక్తులు చూపగలను.\nఇప్పుడు, నేను మనసులో ఏం అను\nకుంటున్నానో చెప్పు?\" అన్నాడు.\nశరభయ్య రెండు క్షణాలు కళ్ళు\nమూసుకుని, చూపుడువేలిని కళ్ళకు\nతాకించి, కళ్ళు తెరుస్తూనే, దేవయ్య కేసి\n'రౌద్రంగా చూస్తూ, \"నీ మనసులో ఏమను\nకుంటున్నావో చెప్పమన్నావా ? ఆ సంగతి\nనిజం చెప్పినా, కాదని, నేను ఓడిపోయి\nనట్టు అనదలిచావు. తరవాత ఎలాగైనా\nనా చూపుడువేలిని ఖండించి, నాకు\nమంత్రశక్తులు లేకుండా చేయదలిచావు!”\nఅన్నాడు.\nఆ మాటలు వింటూనే దేవయ్య\nనిర్ఘాంతపోయాడు. శరభయ్య గట్టిగా\nపళ్ళు కొరుకుతూ, \"దుష్టుడా, నువ్వెవరో\nకూడా నాకు తెలిసిపోయింది. నువ్వు\nసాటి మాంత్రికుడివి కాదు. నీ పేరు\nదేవయ్య కాదు; దేవదత్తుడు. ఈ దేశపు\nమంత్రివి. ఏ మందులకూ లొంగని\nరాకుమార్తె వ్యాధిని నాచేత నయం చేయిం\nచేందుకు, ఈ కపటనాటకమంతా\nఆడావు!\" అన్నాడు.\nఆ మరుక్షణం రాజు సౌంజ్ఞ చేయగానే,\nనలుగురు భటులు శరభయ్య మీదపడి,\nముందుగా అతడి పెడరెక్కలు విరిచికట్టి,\nశిరస్సును ఒక గోనెసంచీలో దూర్చి,\nతాళ్ళతో బిగించారు.\n\"వీణ్ణి వెంటనే పధ్యస్థానానికి తీసుకు\nపోయి, శిరశ్ఛేదం చెయ్యండి!\" అని\nరాజు భటులకు ఆజ్ఞయిచ్చాడు.\nభటులు శరభయ్యను అక్కడి నుంచి\nలాక్కుపోయారు.\nబేతాళుడు ఈ కథ చెప్పి, \"రాజా,\nశరభయ్యకు రాజు శిరచ్ఛేదశిక్ష విధించడం\nఅన్యాయం కాదా? ఏ మందులకూ\nలొంగని రాకుమారి దీర్ఘవ్యాధిని, అతడు\nతన మంత్రశక్తి ద్వారా కుదిర్చాడు.\nఅతడికి ఆగ్రహం కలిగింది రాజు మీద\nకాదు; సాటి మాంత్రికుణ్ణంటూ అబద్ధా\nలాడిన మంత్రి దేవదత్తుడి మీద. అలాం\nటప్పుడు రాజు, శరభయ్యను ఘనంగా\nసత్కరించకపోగా, యిలా మరణశిక్ష\nవిధించడం ఏమిటి? ఈ సందేహానికి\nసమాధానం తెలిసి కూడా చెప్పకపోయావో,\nనీ తల పగిలిపోతుంది,\" అన్నాడు.\nదానికి విక్రమార్కుడు, “రాజైనవాడు,\nతన క్షేమం, కుటుంబ క్షేమంతోపాటు,\nదేశప్రజల క్షేమం కూడా చూడవలసి\nవుంటుంది. శరభయ్యకున్న మంత్ర:\nశక్తులు సాటిలేనివి. కావాలనుకుంటే\nఅతడు వాటిని పదుగురి మేలుకోసం,\nకీడుకోసం కూడా యథేచ్ఛగా ఉపయో\nగించగలడు. అతడి కిప్పటికే మంత్రిపట్ల\nబాగా శత్రుభావం ఏర్పడింది. మంత్రిని\nశత్రువుగా భావించినవాడు, రాజును\nవిడిచిపుచ్చుతాడన్న నమ్మకం ఏమీ లేదు.\nఅలాంటి అద్భుత మంత్రశక్తులున్నవాడు,\nఏనాటికైనా తప్పకుండా ప్రమాదకారుడు\nకాగలడని గ్రహించడం వల్లనే, రాజు\nశరభయ్యకు శిరచ్ఛేదశిక్ష విధించాడు,\"\nఅన్నాడు.\nరాజుకు ఈ విధంగా మౌనభంగం కలగ\nగానే, బేతాళుడు శవంతోసహా మాయమై,\nతిరిగి చెట్టెక్కాడు. — (కల్పితం)",
            "book_page_end": 25
        },
        {
            "title": "రహస్యం",
            "book_page_start": 26,
            "pdf_page_start": 26,
            "pdf_page_end": 26,
            "author": "కమలిని",
            "genre": "సామాజిక కథ",
            "moral": "చిన్న పొదుపులు కూడా సంపదకు రహస్యాలుగా మారతాయి.",
            "keywords": [
                "ధనికుడు",
                "రమణయ్య",
                "రాజయ్య",
                "పొదుపు",
                "దీపం"
            ],
            "characters": [
                "రమణయ్య",
                "రాజయ్య"
            ],
            "locations": [
                "రామాపురం గ్రామం"
            ],
            "content": "రామాపురానికి కట్టుబట్టలతో వచ్చిన రమణయ్య, ఏడాది తిరక్కుండా ఎకరం పొలం\nసంపాయించాడు. మరొక నాలుగేళ్ళకు, ఆ గ్రామంలో వున్న ధనికుల్లో ఒకడనిపించుకున్నాడు.\nఅదే గ్రామంలో వుండే రాజయ్యకు, రమణయ్య యింత త్వరగా ఎలా ధనికుడు కాగలి.\nగాడో ఎంత ఆలోచించినా అంతుబట్టలేదు. ఆ రహస్యమేమిటో అతణ్ణి అడిగి తెలుసుకుందామని\nరాజయ్య, ఒకనాటి చీకటి పడుతున్నవేళ రమణయ్య ఇంటికి వెళ్ళాడు.\nఆ సమయంలో రమణయ్య, ఒక చిన్న దీపపుబుడ్డి వెలిగించి గూట్లో పెడుతున్నాడు.\nఆయన రాజయ్యను చూస్తూనే ఆదరంగా పలకరించి, \"ఏదో పని మీద వచ్చినట్టుంది!”\nఅన్నాడు.\n“మరేమంత పెద్ద పని కాదు,” అంటూ రాజయ్య వచ్చిన పని చెప్పి, “ఒకే గ్రామం\nవాళ్ళం గదా! ఆ రహస్యం ఏమిటో నాకు చెప్పగూడదా?” అని అడిగాడు.\n\"ఇందులో రహస్యం ఏముంది?” అంటూ రమణయ్య, ఒక చిన్న చాప తెచ్చి వేసి\nరాజయ్యను కూర్చోమని, తాను వెళ్ళి దీపపుబుడ్డిని ఆర్పి వచ్చి, రాజయ్య పక్కన\nకూర్చున్నాడు.\nరాజయ్య ఆశ్చర్యంగా, \"వెలుగుతున్న దీపం ఆర్పేసి వచ్చారు. అలా ఎందుకు చేశారో\nముందు కాస్త చెప్పండి,” అన్నాడు.\nరమణయ్య తాపీగా, “మనం యిలా తీరిగ్గా కూర్చుని మాట్లాడుకోవడానిక్కూడా,\nఆ బుడ్డిలోని చమురు ఖర్చు చేయాలంటారా?” అని అడిగాడు.\nఅది వింటూనే రాజయ్య చటుక్కున లేచి, “మరి నేను వెళ్ళివస్తాను!\" అన్నాడు.\n“ఏదో రహస్యం తెలుసుకోవాలని వచ్చారు గదా ?” అన్నాడు రమణయ్య.\n\"ఆ రహస్యం మీ నోటమ్మట వినక్కరలేకుండానే, నేను గ్రహించాను,” అన్నాడు\nరాజయ్య వెళ్ళిపోతూ. —కమలిని",
            "book_page_end": 26
        },
        {
            "title": "పీడ విరగడ",
            "book_page_start": 27,
            "pdf_page_start": 27,
            "pdf_page_end": 32,
            "author": "మాచిరాజు కామేశ్వరరావు",
            "genre": "సామాజిక కథ",
            "moral": "అతి మొహమాటం అన్నిటికంటే పెద్ద పీడ, దానిని వదిలించుకోవాలి. తాహతుకు మించిన పరోపకారం చిక్కులకు దారితీస్తుంది.",
            "keywords": [
                "మొహమాటం",
                "పరోపకారం",
                "ముసలివాడు",
                "నందిని",
                "పీడ",
                "విరుగుడు"
            ],
            "characters": [
                "గోపతి",
                "సునంద",
                "ముసలివాడు",
                "నందిని"
            ],
            "locations": [
                "పట్టణం",
                "శివాలయం"
            ],
            "content": "గోపతికి పట్టణంలోని ప్రభుత్వ కచ్చేరీలో\nఉద్యోగం. మనిషి చాలా మొహ\nమాటస్థుడు. అతడు పెళ్ళి చేసుకుని\nభార్యను కాపరానికి తెచ్చుకున్నాడు.\nవింతేమంటే, అతడి భార్య సునంద కూడా\nపెద్ద మొహమాటస్థురాలు.\nఆమె కాపరానికి వచ్చిన మొదటి\nరోజున, వంట విషయంలో భార్యాభర్త\nలిద్దరూ చాలా మొహమాటపడిపోయారు.\nగోపతి దిక్కులుచూస్తూ, భార్యతో, ''కొత్త\nగదా! నీకు వంట చేయడం కొంత\nయిబ్బందిగా వుండొచ్చు. ఈ రోజు పూట\nకూళ్ళ ఇంటి నుంచి భోజనం తెప్పించు\nకోవడం ఎలా వుంటుంది?\" అని అడి\nగాడు మెల్లగా.\nభర్తను వంటకు కావలసిన వస్తువులు\nతెమ్మని చెప్పేందుకు తటపటాయిస్తున్న\nసునంద, చిన్న గొంతుతో, \"మీరు వంట\nకవసరం అయిన సామానులు తెస్తే, వంట\nచేయడం, నాకేం యిబ్బంది కాదు.\"\nఅన్నది.\nఈ మొహమాటం దంపతుల సంసార\nయాత్ర, ఆ విధంగా ప్రారంభమయింది.\nఒకనాటి సాయంత్రం వాళ్ళిద్ద రూ.\nపట్టణం శివార్లలో వున్న శివాలయానికి\nవెళ్ళి, చీకటిపడి తిరిగి వస్తున్నారు.\nదారిలో నడవలేని స్థితిలో వున్న ముసలి\nవాడొకడు, గోపతి తో \"బాబూ, కళ్ళు\nతిరిగి పడిపోయేలా వున్నాను. కాస్త నీ\nచెయ్యి ఆసరా యిచ్చి పుణ్యం కట్టుకో,'\"\nఅన్నాడు.\nగోపతి ఆ ముసలివాడికి చెయ్యి ఆసరా\nయిచ్చి నడిపించసాగాడు. ఇంతలో ఆ\nదారి వెంట వస్తున్న యిద్దరు పెద్ద\nమనుషులు, గోపతి కేసి కోపంగా చూస్తూ,\n'చూడబోతే చదువుకున్న వాడి లా\nవున్నావు. ఆ మాత్రం జ్ఞానం లేకపోతే\nఎలా! ముసలి తండ్రికి నువు యిచ్చే\nగౌరవం అదా !'' అంటూ గట్టిగా చీవాట్లు\nపెట్టి, ఆ పక్కనే పోతున్న బాడుగబండిని\nకేక వేశారు.\nఆ ముసలివాడు తన తండ్రి కాదని\nచెప్పేందుకు గోపతి ఒక క్షణం మొహ\nమాటపడి, ఏమి చేయడమా అని ఆలో\nచిస్తున్నంతలో, బండివాడు ముసలివాణ్ణి\nబండెక్కించి, \"అలా చూస్తారేం.\nఎక్కండి త్వరగా.\" అన్నాడు గోపతీ,\nసునందలతో.\nమారుపలక్కుండా భార్యాభర్తలు\nబండి ఎక్కి కూర్చున్నారు. వాళ్ళు ఇల్లు\nచేరేసరికి జ్వరంతో ముసలివాడి ఒళ్ళు\nకాలిపోతున్నది. సునంద ముసలివాడికి\nపడక సిద్ధం చేసింది: గోపతి వెళ్ళి\nవైద్యుణ్ణి తీసుకువచ్చాడు.\nనాలుగు రోజులు గడిచి, గోపతికి వంద\nరూపాయిలు ఖర్చయ్యాక, ముసలివాడు\nపూర్తిగా కోలుకున్నాడు. అయితే, అతను\nఆ భార్యాభర్తలతో, ఆ ఇల్లు వదిలి వెళ్ళే\nప్రసక్తి తేలేదు.\nమరి నాలుగు రోజులు చూసి గోపతి,\nభార్యతో, ''ఈ ముసలివాడు ఎప్పుడు\nవెళతాడో ఏమో!'' అన్నాడు.\n\"ఆయన్నే అడగకూడదా?'' అన్నది\nసునంద.\n\"రేపు భోజనాలయాక అడు గు,\"\nఅన్నాడు గోపతి.\nఅలా అడగడం తనవల్ల కాదని భర్తకు\nచెప్పడానికి మొహమాటపడి సునంద\nమెదలకుండా వూరుకున్నది.\nఇలా మరి రెండు రోజులు గడిచాక.\nముసలివాణ్ణి తమ నోటితో వెళ్ళమని\nచెప్పడం తమకు సాధ్యపడదని భార్యా\nభర్తలు గ్రహించారు.\nగోపతికి ఒక ఆలోచన వచ్చింది.\nఅతను ముసలివాడితో, \"రేపు తెల్లవారు\nజామున, నేనూ సునందా వాళ్ళ పుట్టింటికి\nవెళుతున్నాం. అక్కడ ఒక వివాహానికి\nహాజరుకావాలి. రెండు రోజుల తర్వాత\nగాని తిరిగి రాము.\" అన్నాడు.\n\"హాయిగా వెళ్ళి రండి. ఈ రెండు\nరోజులూ, నా భోజనం గురించి మీరు\nమొహమాటపడకండి. ఏదో నా తంటాలు\nనేను పడతాను,'' అన్నాడు ముసలివాడు\nతాపీగా.\nఈ జవాబు విని గోపతి ఉలిక్కి\nపడ్డాడు. చేసేదిలేక మర్నాడు పొద్దున\nభార్యను తీసుకుని, పట్టణంలో మరొక\nమూల వున్న సత్రంలో రెండు రోజుల\nపాటు గుట్టుగా కాలం గడిపి, తిన్నగా\nఇంటికి తిరిగి వచ్చాడు. ఇక ఆ ముసలి\nవాడి పీడ ఎలా విరగడ అవుతుందో,\nఎంత ఆలోచించినా. ఆ భార్యా భర్తలకు\nఏమాత్రం అంతుపట్టలేదు.\nఒకనాటి రాత్రి వాళ్ళు ముసలివాణ్ణి\nగురించి మాట్లాడుకుంటూండగా, ము”\nగదిలో పడుకున్న ముసలివాడు లేచి\nవచ్చి. ''చూడండి. నన్ను గురించిన\nకబుర్లతో, మీ నిద్రలు పాడుచేసుకుని,\nనా నిద్రా చెడకొట్టవద్దు. నేనీ ఇల్లు వదిలి\nవెళ్ళేదిలేదు ! ఆ రోజు రాత్రి, నన్ను మీ\nఇంటికి తీసుకురాకుండా వుంటే, నేను\nహాయిగా ఎవరి ఇంటి అరుగు మీదనో\nచచ్చిపోయి వుండేవాణ్ణి. నన్ను బతికించి\nనందుకు, పోషించే భారం కూడా మీదే.\nకాదంటారా, యిప్పుడే వెళ్ళి మీ పెరటి\nబావిలో దూకి చస్తాను !\" అని చెప్పి వెళ్లి\nపడుకున్నాడు.\nముసలివాడు బతికున్నంతవరకూ,\nవాడి పోషణ బాధ్యత తమకు తప్పదని,\nఆ భార్యాభర్తలు గ్రహించారు.\n\"జీతం డబ్బుల్లో నెలకు దాస్తున్న\nవంద రూపాయిలూ ఖర్చు పెట్టేస్తాను.\nఒకవేళ మా నాన్న బతికి వుంటే,\nఈ ఖర్చు ఎలాగూ తప్పేది కాదు గదా ! \"\nఅన్నాడు గోపతి.\n\"ఇద్దరికి ఎలానూ వంట తప్పదు.\nపోతే, మరి నాలుగు గుప్పెళ్ళ బియ్యం,\nఇన్ని కూరగాయలూ, ఇంత కూరాకు .\nవంట చెయ్యడం ఏమంత శ్రమ కాదు\nలెండి,\" అన్నది సునంద.\nఆ రోజు గోపతి కచ్చేరికి వెళ్ళగానే,\nఅనుకోకుండా సునంద స్నేహితురాలు\nనందిని వచ్చింది. సునంద షెళ్ళీ. తన\nఅన్నగారి పెళ్ళీ ఒకే రోజు జరగడంతో\nనందిని, సునంద వెళ్లికి రాలేకపోయింది.\nఇప్పుడామె స్నేహితురాలి కొత్త కాపరం\nఎలా వుందో చూసిపోదామని పనిగట్టుకు\nవచ్చింది.\nనందినిని చూసి చాలా ఆనందపడింది\nసునంద. వాళ్ళు కబుర్లూ, యీ\nకబుర్లూ మాట్లాడుకోసాగారు. కొద్దిసేపు\nతరవాత ముసలివాడు వాళ్ళ దగ్గిరకు\nవచ్చి సునందతో, \"ఈ చచ్చుకబుర్లు\nఎప్పటికి ముగిసేటట్టు? నాకు భోజనం\nవడ్డించేట్టా, లేనట్టా?'' అంటూ విరుచుకు\nపడ్డాడు.\nసునంద మారుమాట్లాడకుండా పోయి\nముసలివాడికి వడ్డన చేసింది. వాడు\nతినడం ప్రారంభిస్తూ, “ఈ సొరకాయ\nకూరంటే, నాకిష్టం వుండదని నీకు లక్ష\nసార్లు చెప్పాను. అయినా, నా కోసం\nమరొక కూర చెయ్యవు!'' అని కోపంగా\nవిసుక్కుంటూ తినడం ముగించి, పోయి\nపడుకున్నాడు.\nఇది విన్న నందిని, సునందతో, “చూడ\nబోతే, మీ మామగారు మహా కోపిష్ఠిలా\nవున్నాడు. మీ ఆయనక్కూడా, యీ\nలక్షణాలు రాలేదుగదా?\" అన్నది.\n\"ఆ ముసలతను మా మామగారు\nకాదు. దారేపోయేవాణ్ణి తెచ్చి, శనిలా\nనెత్తికెక్కించుకున్నాం!'' అంటూ\nసునంద స్నేహితురాలికి జరిగినదంతా\nచెప్పింది.\n\"మీ మొహమాటం యింత చేసిందన్న\nమాట!\" అంటూ నందిని ఆశ్చర్య\nపోయింది.\n\"ఏం చెయ్యం చెప్పు! గట్టిగా\nపొమ్మంటే, మా పెరట్లోని బావిలో దూకి\nచస్తానంటున్నాడు. అదే జరిగితే, పది\nమందిలో మా పరువేంకాను.\" అన్నది\nసునంద.\n\"ఇలా చస్తానంటూ బెదిరించేవాళ్లకు,\nచావంటే మహా చెడ్డభయం వుంటుంది.\nనేను చిటికెలో ముసలాడి పీడవిరగడ\nచెయ్యగలను. నువ్వు. నే చెప్పేదానికి\nఅడ్డు చెప్పక. సరేనని తల వూపితే\nచాలు.'' అన్నది నందిని.\nతరవాత ఆమె కొంచెం పంచదార\nబాగా నూరి పొట్లం కట్టి, తన దగ్గిర\nవుంచుకున్నది. ఎండవేడి తగ్గి 23° 71°\nచల్లబడినాక ముసలివాడు నిద్రలేచి.\nఫలహారం కోసం వంటగది కేసి బయలు\nదేరాడు. అప్పుడు వంటగదిలో సునందతో\nపాటు వున్న నందిని ముసలివాణ్ణి చూడ\nనట్టుగా, \"సునందా, చచ్చిపోయే ముసలి\nవాణ్ణి బతికించినందుకు, అతణ్ణి పోషించే\nభారం మీదే అవుతుంది! అయితే, ఆ\nస్థోమతు మీకు లేదంటున్నావు. అటువం\nటప్పుడు. అతడు కనీసం సుఖంగా చచ్చి\nపోయేలా చూడడం. మీ ధర్మం కదా !\"\nఅన్నది.\n''ఆ మాట నిజమే!'' అన్నది సునంద.\n\"అవునా ! నా దగ్గిర ఒక రకం విషం\nవున్నది. దాన్ని ఒక చిటికెడు ముసలాయన\nభోజనంలోనో, ఫలహారంలోనో కలుపు.\nవారం తర్వాత, ఆయన చేసిన పుణ్య\nపాపాలనుబట్టి — అటుస్వర్గమో, నరకమో\nచేరిపోతాడు. విషప్రయోగం జరిగినట్టు,\nఆఖరికి ధన్వంతరిలాటి వైద్యుడు కూడా\nకనిపెట్టలేడు. ముసలాయనిక్కూడా,\nఏమాత్రం బాధా తెలియదు.\" అంటూ\nనందిని. తన దగ్గిర వున్న పంచదార\nపొట్లాన్ని సునంద కిచ్చింది.\nవంటగది యివతల వుండి ఇదంతా\nవిన్న ముసలాడికి కళ్ళు బైర్లుకమ్మినై.\nఅతను వెనుదిరిగి తన సామాను సర్దు\nకుంటూ. \"సునంద అమ్మాయ్! నేను\nవెళుతున్నానని మనసు కష్టపెట్టుకోకు.\nఈ వయసులో యిలా ఒకచోట పడివుండే\nకంటే, అలా తీర్థయాత్రలు చేస్తూ తిరగా\nలన్న బుద్ధి పుట్టింది. తెల్లవారి చెప్ప\nమరిచాను. రాత్రి కలలో ఏదో దేవత\nనన్నిలా హెచ్చరించింది. నేను వెళుతు\nన్నాను.'\" అన్నాడు.\n\"అదేమిటీ! వారికి చెప్పకుండానే\nవెళతారా? సరే, అంతగా వెళ్ళదలిస్తే,\nముందు ఫలహారం చెయ్యండి.\" అన్నది\nసునంద.\nఫలహారం మాట వింటూనే ముసలి\nవాడు నిలువెల్లా కంపించిపోయి, 'క్షణం\nఆలసించేందుకు లేదు. మళ్ళీ వర్ణం\nవస్తుంది!\" అంటూ బయటికి వెళ్ళి\nపోయాడు.\nఆ సాయంత్రం గోపతి కచ్చేరీ నుంచి\nతిరిగిరాగా నే, సునంద జరిగినదంతా\nఅతడికి చెప్పి. ''ఈ నందిని పుణ్యమా\nఅని, ఆముసలివాడి పీడవిరగడయింది.\"\nఅన్నది.\nగోపతి ఏదో అనబోయేంతలో నందిని\nకల్పించుకుని. \"ముందు మీ యిద్దరూ,\nమీలో వున్న, ఆ అతి మొహమాటం అన్న\nపీడను విరగడ చేసుకోవాలి. అంతో,\nయింతో పరోపకారబుద్ధి లేనివాడు, మనిషి\nఅనిపించుకోడు కాని, తాహతుకు మించిన\nపరోపకారం చిక్కులకు దారితీస్తుంది,\"\nఅన్నది.\n\"ఈ సంగతి మేం అనుభవపూర్వ\nకంగా తెలుసుకున్నాం. అవునా?\" అంటూ\nగోపతి, భార్యకేసి చూశాడు.\nసునంద చిరునవ్వుతో అవునన్నట్టు\nతలవూపింది.",
            "book_page_end": 32
        },
        {
            "title": "దురాచారం",
            "book_page_start": 33,
            "pdf_page_start": 33,
            "pdf_page_end": 34,
            "author": "జాతక కథ",
            "genre": "జాతక కథ",
            "moral": "రాజైనవాడు ప్రజల క్షేమాన్ని కోరి, వారిలో ఉన్న మూఢవిశ్వాసాలను, దురాచారాలను నిర్మూలించాలి.",
            "keywords": [
                "బ్రహ్మదత్త కుమారుడు",
                "జంతుబలి",
                "దురాచారం",
                "రాజధర్మం",
                "మర్రిచెట్టు"
            ],
            "characters": [
                "బ్రహ్మదత్తుడు",
                "ముసలి రాజు",
                "దేవత",
                "సభికులు"
            ],
            "locations": [
                "కాశీరాజ్యం",
                "కాశీనగరం"
            ],
            "content": "బ్రహ్మదత్తుడు కాశీ రాజ్యాన్ని పరిపాలించే\nకాలంలో బోధిసత్వుడు బ్రహ్మ దత్తుడి\nకుమారుడుగా జన్మించాడు. అతనికి\nబ్రహ్మదత్త కుమారుడని పేరు పెట్టు\nకున్నారు. అతను తక్షశిలకు వెళ్ళి పదహా\nరేళ్ళు నిండే లోపునే వేదాలూ, వేదాం\nగాలూ, ఉపనిషత్తులూ చదివాడు. అతను\nవిద్య చాలించి తిరిగి రాగానే తండ్రి\nఅతనికి యౌవరాజ్యాభిషేకం చేశాడు.\nఆ కాలంలో కాశీరాజ్యంలో ప్రజలు\nఅనేక దేవతలను పూజించేవారు. అనేక\nజాతరలు చేసేవారు. జాతర జరిగినప్పు\nడల్లా గొర్రెలనూ, మేకలనూ, కోళ్ళనూ\nదేవతలకు బలి యిచ్చి. వాటి రక్తం\nనైవేద్యం పెట్టేవారు. బ్రహ్మదత్త కుమా\nరుడు ప్రజల మూఢ విశ్వాసాలనూ,\nదురాచారాలనూ చూసి చాలా బాధపడే\nవాడు. “నేను రాజునయాక ఈ దురాచా\nరాల నన్నిటినీ, ఒక్క చుక్క రక్తం\nరాల్చకుండా నిర్మూలిస్తాను,” అని అతను\nఆలోచన చేశాడు.\nకాశీనగరం వెలపల ఒక మర్రిచెట్టుం\nడేది. ఆ చెట్టులో ఒక దేవత ఉన్నదనీ.\nమొక్కుకున్నవాళ్ళకు ఆ దేవత పిల్లల\nనిస్తుందనీ, ఇతర కోరికలేవైనా ఉంటే\nఈడేర్చుతుందనీ ప్రజలు నమ్మేవాళ్ళు.\nఒకనాడు బ్రహ్మదత్త కుమారుడు రథ\nమెక్కి ఊరు వెలపల ఉన్న మర్రిచెట్టు\nవద్దకు వెళ్ళాడు.\nఆ చెట్టు చుట్టూరా\nఅనేకమంది స్త్రీలూ, పురుషులూ భ క్తితో\nప్రదక్షిణాలు చేస్తున్నారు. చెట్టుకు అంత\nదూరంలోనే యువరాజు రథం దిగి,\nచెట్టును పూలతో పూజించి, చెట్టు చుట్టూ\nమూడు ప్రదక్షిణాలు చేశాడు. ఆ తరవాత\nఅతను తన రథ మెక్కి ఊళ్ళోకి తిరిగి\nవెళ్ళిపోయాడు. అది మొదలు అతను\nతరుచు ழு మర్రిచెట్టు వద్దకు వెళ్ళి,\nక్షుద్రదేవతలలో విశ్వాసం ఉండే\nమామూలు మనుషుల లాగే చెట్టును\nపూజిస్తూ, దాని చుట్టూ ప్రదక్షిణాలు\nచేస్తూ రాసాగాడు.\nకొంతకాలం ఇలా గడిచాక ముసలి\nరాజు చనిపోయాడు. బ్రహ్మదత్త కుమా\nరుడు కాశీరాజ్యానికి రాజయాడు.\nరాజ్యాభిషేకం అయిన వెంటనే అతను\nనిండు పేరోలగం ఏర్పాటు చేసి అందులో\nఈ విధంగా మాట్లాడాడు :\n\"నేను రాజు నెలా అయానో మీరెవరూ\nఎరగరు. కాని, యువరాజుగా ఉన్న\nకాలంలో నేను ఊరి బయట ఉండే మర్రి\nచెట్టును పూజించి వస్తూ ఉండిన సంగతి\nమీరెరిగే ఉంటారు. నన్ను రాజును చేసి\nనట్టయితే ఆ మర్రిచెట్టుకు వెయ్యి జీవా\nలను బలి ఇస్తానని మొక్కుకున్నాను.\nఈనాటికి నా కోరిక ఈడేరింది. అన్న మాట\nప్రకారం మర్రిచెట్టుకు తప్పకుండా బలి\nజరగాలి !\"\nఈ సంగతి వినగానే సభికులంతా\nపరమానంద భరితులయారు. మంత్రులు,\n\"మహారాజా, తాము మర్రిచెట్టుకు ఏ\nజంతువులను బలి ఇస్తామనుకున్నారో\nసెలవిప్పించండి. వెంటనే అన్ని ఏర్పాట్లూ\nచేయిస్తాం!\" అన్నారు.\n\"నేను బలి యిస్తానని మొక్కుకున్నది\nజంతువులను కాదు — దేవతలకు జంతు\nవులను బలి యిచ్చే మనుషులను అటు\nవంటివారిని వెయ్యిమందిని తీసుకురండి.\nనా మొక్కు చెల్లించుకుంటాను. ఈ రోజు\nలగాయతు ఎవరెవరైతే దేవతలకు బలు\nలిస్తారో, వారు మర్రిచెట్టుకు బలి చేయ\nబడతారని దేశమంతటా చాటింపించండి,\"\nఅన్నాడు రాజు.\nసభికులు నిర్విణులైపోయారు. కాని\nవారు బలులలో నమ్మకం ఉన్నవారే\nగనక ఏమీ అనలేకపోయారు. దేశ\nమంతటా చాటింపు జరిగింది. అది\nమొదులు ఇంద్రజాలం లాగా కాశీ\nరాజ్యంలో జంతుబలులు లేవు !",
            "book_page_end": 34
        },
        {
            "title": "మన నదులు : గంగ_1",
            "book_page_start": 35,
            "pdf_page_start": 35,
            "pdf_page_end": 38,
            "author": "చందమామ బృందం",
            "genre": "పురాణ కథనం",
            "moral": "N/A",
            "keywords": [
                "గంగ",
                "పరమశివుడు",
                "నారదుడు",
                "సంగీతం",
                "గంధర్వులు",
                "విష్ణువు"
            ],
            "characters": [
                "నారదుడు",
                "పరమశివుడు",
                "విష్ణువు",
                "బ్రహ్మ",
                "గంధర్వులు"
            ],
            "locations": [
                "కైలాసం",
                "భూలోకం"
            ],
            "content": "నారదముని ఒకసారి భూలోకం నుంచి\nదేవలోకానికి బయలుదేరాడు. నిండు\nపున్నమి వెన్నెల కాంతుల్లో, హిమాలయ\nపర్వతాల మీదుగా, నారదుడు ఆనం\nదంగా వీణవాయిస్తూ, హాయిగా పాడు\nకుంటూ నడవసాగాడు.\nఒక లోయ సమీపంలో అద్భుతమైన\nఅందచందాలతో కొందరు స్త్రీ పురుషులు\nనారదుడికి కనిపించారు. \"ఎవరై\nఉంటారా?” అని ఆశ్చర్యపడుతూ\nముని వాళ్ళను సమీపించాడు.\n“ఎవరు మీరు?\" అని అడుగుతూ\nవారిని మరి కొంత సమీపించినప్పుడు\nనారదుడు మరొక విషయం పసికట్టాడు.\nఅక్కడివారిలో ప్రతి ఒక్కరికీ ఏదో\nఒక అవయవ లోపం ఉన్నది. ఒకరికి\nఒక కన్ను లేదంటే పక్కవారికి ఒక\nచెవి కనిపించడం లేదు. ఇంకొకరికి\nచేయి లేదంటే అవతలివారికి కాలు\nలేదు.\nఆ విషయం, సహజంగానే గాయకుడైన\nనారదుడికి ఇబ్బంది కల్గించింది.\nఅతడు వారిని ఇంకా, విచారించి\nనప్పుడు—పరిపూర్ణ గాయకుడైన పరమ\nశివుడు పాడినట్టయితే, ఆ పాట వినడం\nద్వారా, తాము పోగొట్టుకున్న అవయ\nవాలను మళ్ళీ పొందగలమని తెలియ\nజేశారు. నారదుడు వెంటనే కైలాసానికి\nవెళ్ళి శివుడికి విషయం మనవి చేశాడు.\nనారదుడి ప్రశ్నకు సమాధానం చెప్ప\nడానికి మొదట జంకినా, ఆ తరవాత\nవాళ్ళు — తాము రాగాల, స్వరాల\nఆత్మ లై న గంధర్వులమని తెలియ\nచెప్పారు. గాయనీగాయకులు రాగాలను\nరాగయుక్తంగా ఆలాపించనప్పుడు,\nదాని దుష్ఫలితాలు తమకు దెబ్బల్లా\nతగులుతాయనీ, ఆ కారణం గానే\nఇలా ఒక్కొక్క అవయవం పోగొట్టు\nకున్నామనీ తెలియజేశారు.\nఅంతా విన్న పరమశివుడు పాడడానికి\nనమ్మతించాడు. అయితే, తన పాట\nవినడానికి కనీసం ఒక్కరైనా పరిపూర్ణ\nశ్రోత ఉండితీరాలని శివుడు షరతు\nపెట్టాడు. పైగా బ్రహ్మవిష్ణువు లిద్దరే\nపరిపూర్ణశ్రోతలని కూడా శివుడు\nసూచించాడు. నారదుడు బ్రహ్మ\nదగ్గరికి వెళ్ళి శివుడి పాటను వినడానికి\nరమ్మని ప్రార్థించాడు.\nశివుడి గానం వినడానికి బ్రహ్మ పరమ\nసంతోషంతో అంగీకరించాడు. ఎందు\nకైనా మంచిదని, నారదుడు పరిపూర్ణ\nశ్రోత లిద్దరినీ తీసుకురావాలనుకున్నాడు.\nఅతడు విష్ణువు దగ్గరికి వెళ్ళి విషయం\nచెప్పగానే, విష్ణువు అందుకు పరమా\nనందంతో అంగీకరించాడు.\nబ్రహ్మ విష్ణువులు, గంధర్వులూ శివుడి\nనమక్షానికి వచ్చారు. శివుడు చాలాసేపు\nమౌనం వహించి, ధ్యాననిష్ఠలో గడిపి-\nఆ పైన మెల్లగా పాడడం ప్రారంభిం\nచాడు. ఆ అద్భుతగానానికి అందరూ\nపరవశం చెందసాగారు.\nశివుడి గానానికి ముగ్ధులై, గంధర్వులు\nనాట్యం చేయసాగారు. అప్పుడే వారి\nశరీరాలలో లోపించిన అవయవాలన్నీ\nసక్రమంగా పుట్టుకొచ్చాయి. అమితా\nనందంతో వాళ్ళు శివుడికి కృతజ్ఞతా\nపూర్వకంగా నమస్కరించారు.\nశివుడి గానంలోని సంగీత తరంగాలు\nచుట్టుపక్కల ప్రకృతిని అద్భుతమైన\nసౌందర్య సీమగా మార్చివేశాయి. చెట్టు\nచేమలు రంగు రంగుల పువ్వులతో\nకళ కళలాడాయి. గాలి మలయ\nమారుతంలా వీచసాగింది. అక్కడి\nవాతావరణం భువికీ, దివికీ నూతన\nశోభను ప్రసాదించింది.\nఅప్పుడు అక్కడ మరొక అద్భుతం\nకూడా జరిగింది. శివుడి మృదుమధుర\nగానాన్ని తన్మయత్వం చెంది వింటూన్న\nవిష్ణువు శరీరంలోని ఒక పొర కరిగి\nప్రవహించసాగింది. ఆ వింతను ఒక్క\nబ్రహ్మ మాత్రమే పసిగట్టాడు.\nబ్రహ్మ వెంటనే ఆ జలధారను తన\nకమండలంతో పట్టుకున్నాడు. ఆ\nజలధారే గంగానదికి మూలం. విష్ణు\nశరీరంలోని పొర కరిగి ప్రవహించడం\nద్వారా పుట్టడం వల్ల గంగానది ఎంతో\nపవిత్రమయిందిగా ఖ్యాతి గాంచింది!",
            "book_page_end": 38
        },
        {
            "title": "జ్ఞానోదయం",
            "book_page_start": 39,
            "pdf_page_start": 39,
            "pdf_page_end": 39,
            "author": "ఎన్. శివనాగేశ్వరరావు",
            "genre": "నీతి కథ",
            "moral": "మరణం ప్రకృతి ధర్మం, దాని గురించి ఆందోళన చెందడం వ్యర్థం. సమయం వచ్చినప్పుడు మరణభయం దానంతటదే తగ్గిపోతుంది.",
            "keywords": [
                "జ్ఞానోదయం",
                "కీర్తిసేనుడు",
                "ఋషి",
                "మరణ భయం",
                "ప్రకృతి ధర్మం"
            ],
            "characters": [
                "కీర్తిసేనుడు",
                "ధర్మసేనుడు",
                "జ్ఞానానందుడు"
            ],
            "locations": [
                "చిత్రపురి",
                "అరణ్యం"
            ],
            "content": "చిత్రపురి రాజు కీర్తిసేనుడికి, మరి కొంత కాలానికి తాను చనిపోక తప్పదనే దిగులు పట్టు\nకున్నది. ఇది గమనించిన మంత్రి ధర్మసేనుడు, ఆయనకు అరణ్యంలో తపస్సు చేసుకుంటున్న\nజ్ఞానానందుడనే ఋషిని దర్శించమని సలహా యిచ్చాడు.\nకీర్తిసేనుడు, జ్ఞానానందుణ్ణి దర్శించి, తన దిగులు గురించి చెప్పుకుని, \"నాకు చావు\nరాకుండా వుండే మార్గం సెలవీయగలరా?\" అని అడిగాడు.\nజ్ఞానానందుడు చిరునవ్వునవ్వి, “నీవిప్పుడు యవ్వనంలో వున్నావు. ఎల్లకాలమూ యిలాగే\nవుండగలనన్న భ్రమలో, నువ్వు చావంటే భయపడుతున్నావు. కాని, మరి కొన్ని ఏళ్ళు గడిచే\nసరికి నువ్వు వృద్ధుడవవుతావు. కంటిచూపూ, వినికిడిశక్తి తగ్గుతుంది. పళ్ళు ఊడిపోతాయి.\nదేహబలం నశించి నడుం వంగిపోతుంది. ఇదంతా ప్రకృతి ధర్మం. ఆ దశలో, నీలో యింకా\nబతకాలనే ఆశ క్రమంగా తగ్గిపోతుంది. అందుపల్ల, ఏదో ఒకనాడు రానున్న చావుగురించి\nదిగులుపడవలసిన అవసరం లేదు,” అన్నాడు.\nకీర్తిసేనుడు, జ్ఞానానందుడికి సమస్కరించి, \"జ్ఞానోదయం కలగించారు, స్వామీ! నన్ను\nపట్టి పీడిస్తున్న దిగులు వదిలిపోయింది, సెలవు,\" అని చెప్పి రాజధానీనగరానికి తిరిగి\nవచ్చాడు. -ఎన్. శివనాగేశ్వరరావు",
            "book_page_end": 39
        },
        {
            "title": "విద్యాధికారి",
            "book_page_start": 40,
            "pdf_page_start": 40,
            "pdf_page_end": 42,
            "author": "జొన్నలగడ్డ రత్న",
            "genre": "నీతి కథ",
            "moral": "పదవులకు కేవలం పాండిత్యం ఉన్నవారే కాక, రసజ్ఞత, వివేచన ఉన్నవారు కూడా అర్హులు. లోపాలను వెతకడం కన్నా మంచిని గుర్తించడం మేలు.",
            "keywords": [
                "విద్యాధికారి",
                "చంద్రచూడుడు",
                "గంభీరుడు",
                "గౌరాంగుడు",
                "రసజ్ఞత"
            ],
            "characters": [
                "చంద్రచూడుడు",
                "మిహిరశర్మ",
                "గౌరాంగుడు",
                "గంభీరుడు",
                "భూషణుడు"
            ],
            "locations": [
                "రాజు ఆస్థానం"
            ],
            "content": "చంద్రచూడు డనే రాజు ఆస్థానంలో\nగౌరాంగుడు. గంభీరుడు అనే యిద్దరు\nకవులుండేవారు. గౌరాంగుడు ఎన్నో\nచక్కని కావ్యాలు రాసి, మహాకవిగా పేరు\nప్రఖ్యాతులు గడించినవాడు. వయస్సులో\nఎంతో చిన్నవాడైనా గంభీరుడు విద్వత్తు\nవిషయంలో కడుదిట్ట. కావ్యరచనలొ\nఅతడప్పుడప్పుడే నలుగురిచేతా ప్రశంసింప\nబడుతున్నాడు.\nసాహిత్యప్రియుడైన రాజు చంద్ర\nచూడుడి దర్శనం కోసం ఎందరో పండి\nతులూ, కవులూ వస్తూండేవారు. అలా\nవచ్చినవారిలో అర్హులైనవాళ్ళను ఉచిత\nరీతిని సత్కరించేందుకు తగిన సలహా\nలివ్వగల విద్వాంసుడు అవసరం అన్న\nఅభిప్రాయం ఆయనకు కలిగింది.\nచంద్రచూడుడు యీ సంగతి మంత్రి\nమిహిరశర్మకు చెప్పాడు. అందుకు మంత్రి\nకొంచెం ఆశ్చర్యం కనబరుస్తూ, ''మహా\nరాజా, గౌరాంగుడి వంటి మహాకవి మన\nఆస్థానంలో వుండగా, మరెవరికోసమో\nఅన్వేషించడం ఎందుకు ? ఆయనను\nవిద్యాధికారిగా నియమించండి. అవసర\nపడినప్పుడు మీకు తగిన సలహాలు యివ్వ\nగలడు,\" అన్నాడు.\nమంత్రి చెప్పినదానికి చంద్రచూడుడు\nఅప్పటికి తలవూపి వూరుకున్నాడు. వారం\nరోజుల తరవాత లలాటదేశం నుంచి\nభూషణుడు అనే కవి ఆయనను చూడ\nవచ్చి, ''ప్రభూ, నా తొలి కృతిని తమకు\nసమర్పించాలని ఎంతో దూరం నుంచి\nవచ్చాను.\" అన్నాడు.\nచంద్రచూడుడు, భూషణుడుయిచ్చిన\nకావ్యాన్ని తీసుకుని, భటులను పిలిచి\nఅతడికి తగిన వసతిసౌకర్యాలు ఏర్పాటు\nచెయ్యమని ఆదేశించాడు.\nతరవాత ఆయన గౌరాంగుడికి కబురు\nపంపి, భూషణుడు రాసిన కావ్యాన్ని\nఅతడికిచ్చి. ''చదివి మీ అభిప్రాయం\nఏమిటో చెప్పండి.\" అన్నాడు.\nమర్నాడు గౌరాంగుడు రాజు వద్దకు\nవచ్చి, ''మహారాజా, కావ్యాన్ని సొంతం\nచదివాను. ఈ కవికి యిది తొలి ప్రయత్నమే\nఅయినా ఎంత వెతికినా మచ్చుకు\nఒక్క తప్పయినా కానరావడం లేదు.\"\nఅని చెప్పాడు.\nగౌరాంగుడు వెళ్ళిపోయాక చంద్ర\nచూడుడు, గంభీరుడికి కబురు పంపాడు.\nఅతడు రాగానే, భూషణుడి కావ్యాన్ని\nఅతడికిస్తూ, ''రచన ఎలా వున్నదో చదివి\nచెప్పండి.'' అన్నాడు.\nరెండు రోజుల తర్వాత గంభీరుడు\nరాజు దగ్గిరకు వచ్చి, \"మహారాజా, కవి\nకావ్యరచన కొత్తగా చేపట్టినవాడిలా\nకనబడుతున్నాడు. అయినా, రచనలో\nమెచ్చదగిన ఒకటి, రెండు రసవత్తర\nఘట్టాలు లేకపోలేదు.\" అంటూ తన\nఅభిప్రాయం వెల్లడించాడు.\nగంభీరుడు సెలవుపుచ్చుకుని వెళ్ళాక\nచంద్రచూడుడు పక్కనే వున్న మంత్రితో,\n“విద్యాధికారిగా నాకు తగు సలహాలిచ్చేం\nదుకు గంభీరుణ్ణి నియమిస్తున్నాను.\nఅందుకు అవసరం అయిన ఏర్పాట్లు\nచేయండి.\" అన్నాడు.\nమంత్రి మిహిరశర్మ ఎక్కడలేని\nఆశ్చర్యంతో, ''ఇంత ముఖ్యమైన పదవిని\nపిన్నవయస్కుడైన గంభీరుడికి\nయివ్వడమా ! ఈ సంగతి విని మహాకవిగా\nపేరు పొందిన గౌరాంగుడు బాధపడే\nఅవకాశం వున్నది. అయినా, మహారాజులు\nయిలా నిర్ణయించడానికి తప్పకుండా ఏదో\nముఖ్య కారణం వుండి వుంటుంది.”\nఅన్నాడు.\nచంద్రచూడుడు ఒక క్షణం ఆగి.\n\"భూషణుడి కావ్యం చదివి గౌరాంగుడూ,\nగంభీరుడూ ఏమి చెప్పారో, ఆ సమ\nయంలో నా పక్కనే వున్న మీరు విన్నారు\nగదా?\" అని అడిగాడు.\nఅవునన్నట్టు మంత్రి తలవూపాడు.\n\"ఈ కవులిద్దరూ భూషణుడి కావ్యాన్ని\nపరిశీలించిన పద్ధతి చూసిన తరవాతే,\nనాకు గంభీరుడు విద్యాధికారిగా తగిన\nవాడనిపించింది. ఆస్థానానికి వచ్చే కవు\nలను ఆదరించి తగిన పారితోషికం యిచ్చి\nపంపడానికి, వి ద్యాధి కారి లో కొంత\nపాండిత్యంతోపాటు రసజ్ఞత అవసరం.\nఅంతే కాని, ఆ వచ్చిన కవిలోని దోషాల్ని\nవెతికిపట్టుకోవడం కాదు. అవునా?\"\nఅన్నాడు చంద్రచూడుడు.\nమంత్రి అవునన్నట్టు తల వూపాడు.\n\"మనం విద్యాధికారి పదవిని గౌరాం\nగుడికి కట్టబెడితే జరగబోయేదేమిటో\nవినండి. ఆయన రాజాశ్రయం కోరివచ్చిన\nకవిపండితులలోని తప్పులనే వెదకడానికి\nప్రయత్నిస్తాడు. అదే గంభీరుడైతే, వారిలో\nమెచ్చదగిన పాండిత్య, కవిత్వాంశాలేమైనా\nవున్నవా అని చూస్తాడు. ఈ పదవిని\nఏర్పాటు చేసిన ప్రయోజనం నలుగురూ\nపొందాలంటే, గంభీరుడే అందుకు తగిన\nవాడు,\" అన్నాడు చంద్రచూడుడు.\nరాజు చెప్పినది విన్నాక, మంత్రికి\nఆయన నిర్ణయం ఎంతో సమంజసమైనదిగా\nతోచింది.\nగంభీరుడు విద్యాధికారిగా నియ\nమించబడ్డాడు.\nఅతడు ఆ పదవిలో\nవుంటూ ఎందరో కవిపండితులకు రాజా\nదరణ లభించేట్టుచేసి, ఉదారుడూ, వివేకీ\nఅని అందరిచేతా ప్రశంసించబడ్డాడు.",
            "book_page_end": 42
        },
        {
            "title": "గోవిందుడి సొద",
            "book_page_start": 43,
            "pdf_page_start": 43,
            "pdf_page_end": 47,
            "author": "వసుంధర",
            "genre": "సామాజిక కథ",
            "moral": "ఆత్మస్తుతి, అధిక వాగుడు వల్ల ఇతరులకు విసుగు కలుగుతుంది. ఇతరులను పొగడడం ద్వారా స్వీయ నియంత్రణ అలవడుతుంది.",
            "keywords": [
                "గోవిందుడు",
                "వాగుడు",
                "ఆత్మస్తుతి",
                "మేనమామ",
                "రాధ",
                "నాస్తికురాలు"
            ],
            "characters": [
                "గోవిందుడు",
                "నాగేంద్రయ్య",
                "వరలక్ష్మి",
                "మేనమామ",
                "రాధ",
                "నందిని"
            ],
            "locations": [
                "వేమవరం గ్రామం"
            ],
            "content": "వేమవరం అన్న గ్రామంలో, నాగేంద్రయ్య,\nవరలక్ష్మి అనే దంపతులుండేవాళ్ళు.\nవాళ్ళు గ్రామంలోని ఆస్తిపరుల్లో ఒకరు.\nవాళ్ళకు గోవిందుడు అనే వాడొక్కడే\nకొడుకు. వాడు చదువుసంధ్యలూ, తెలివి\nతేటలూ వున్నవాడే గాని, ఇంటి పను\nలేమాత్రం పట్టించుకోకుండా, అన్ని వేళలా\nస్నేహితులతో తిరుగుతూండేవాడు. తల్లి\nదండ్రులు ఎంత కోప్పడినా లెక్కచేసే\nవాడు కాదు.\nఇలా వుండగా గోవిందుడి మేనమామ\nఒకసారి తన చెల్లెలిని చూడడానికి వచ్చి,\nమేనల్లుడి పరిస్థితి తెలుసుకుని, వాడలా\nచెడిపోవడానికి మీరే కారణమంటూ.\nబావా చెల్లెళ్ళ మీద దెబ్బలాటకుదిగాడు.\n\"మేమేం చేయగలం ? ఎంత చెప్పినా,\nఎన్ని తిట్టినా వాడు లెక్కచేయడం లేదు,\"\nఅన్నారు వాళ్ళు.\nగోవిందుడి మేనమామ, వాణ్ణి పిలిచి,\n\"ఒరే, నీ తల్లిదండ్రులు నిన్ను ఎదురుగా\nతిడుతున్నారు: స్నేహితులు చాటుగా\nతిడుతున్నారు. చేతకానివాణ్ణి ఎవ్వరూ\nగౌరవించరు,\" అన్నాడు.\n“నా స్నేహితులు అలాంటివాళ్ళు\nకాదు.\" అన్నాడు గోవిందుడు.\n\"నీ స్నేహితుల నిజరూపం తెలుసుకో\nవాలంటే, ఒక ఉపాయం వున్నది. నీ\nగొప్పతనాన్నీ, సామర్థ్యాన్ని వాళ్ళ దగ్గిర\nవిపరీతంగా పొగుడుకో. అప్పుడు వాళ్ళేం\nచేస్తారో చూడు!\" అన్నాడు మేనమామ.\nగోవిందుడు అలాగే చేశాడు. మొదట్లో\nవాడి స్నేహితులు ఏదో సరదాకు చెపుతు\nన్నాడని విన్నారు. కాని, వాడు నిజంగానే\nయీ గొప్పలన్నీ చెబుతున్నాడని గ్రహిం\nచాక, \"ఏరా, తల్లి పుట్టింటి సంగతి\nమేన మామకు తెలియదా? నీ గొప్ప\nతనమేపాటిదో, మాకు తెలుసు !\" అని\nవిసుక్కున్నారు.\nఅయినా గోవిందుడు తన అలవాటు\nమానకుండా, \"మా ఇంట్లో నా మాటకు\nఎలాంటి విలువ యిస్తారో, మీకు తెలి\nయదు. వ్యవసాయప్పనుల నుంచి ఎన్నో\nవిషయాల్లో, అంతా నా సలహా ప్రకారమే,\nమా నాన్న చేస్తూంటాడు. కావాలంటే\nమా నాన్న నడగండి, అమ్మ నడగండి\nమా మేనమామ నడగండి.\" అన్నాడు.\nతనను గురించిన లేనిపోని గొప్పలు\nచెప్పుకోవడం గోవిందుడు మానడని\nతెలుసుకుని, వాడి స్నేహితులు క్రమంగా\nదూరం కాసాగారు. ఒక నెల గడిచేసరికి\nవాడికి గ్రామంలో స్నేహితుడంటూ\nలేకుండా పోయాడు.\nఅప్పుడు గోవిందుడు మేనమామ\nదగ్గిరకుపోయి, “నువ్వు చెప్పింది అక్ష\nరాలా నిజం ! నా స్నేహితులు అసూయా\nపరులు. నా గొప్పతనం విని ఓర్చలేక\nపోతున్నారు. ఇంత కాలంగా వాళ్ళతో\nతిరిగి, నా కాలాన్ని వృధా చేసుకున్నాను.\nఇప్పుడేం చేయాలో నువ్వే చెప్పు,\" అని\nఅడిగాడు.\n\"నీ తల్లిదండ్రుల మాట విని, వాళ్ళు\nచెప్పినట్టు చేస్తూ, వాళ్ళను సంతోష\nపెట్టు,\" అన్నాడు వాడి మేనమామ.\n\"వాళ్ళు మాత్రం, నా స్నేహితుల్లాంటి\nవాళ్ళు కాదన్న న మ్మ క మేమిటి?' \"\nఅన్నాడు గోవిందుడు అనుమానంగా.\n\"నీ గురించి ఎన్ని పొగడ్తలు చెప్పు\nకున్నా వాళ్లు వింటారు. అంతేగాని అసూయ\nపడరు.\" అన్నాడు మేనమామ.\nతరవాత ఆయన తన చెల్లెలికీ, బావ\nగారికీ వాడు తనను తానెంతగా పొగడు\nకున్నా విని. అవుననమని సలహా\nయిచ్చాడు. కొడుకు బాగుపడితే అదే\nచాలుననుకుని వాళ్ళు సరేనన్నారు.\nఆ రోజు నుంచీ గోవిందుడు తల్లి\nదండ్రుల దగ్గిరే తన గొప్పలు చెప్పుకో\nసాగాడు. వాళ్ళు ఎంతో ఓపికగా నూ,\nఅభిమానంగానూ వినడం గమనించి,\nవాడికి వాళ్ళంటే చాలా ప్రేమాభిమా\nనాలూ, గౌరవం కలిగి, వాళ్ళు చెప్పినట్టు\nఇంటి పనుల్లో, వ్యవ సాయప్పను ల్లో\nసాయపడసాగాడు.\nమేనల్లుడిలో వచ్చిన మార్పు. మేన\nమామకు సంతోషం కలిగించింది. ఆయన\nతిరిగి తన ఊరు వెళ్ళేప్పుడు వాడితో.\n“ఒరే, ఎప్పుడూ ఒకేలాగు పొగుడుకుంటే,\nఅయినవాళ్లక్కూడా విసుగు పుడుతుంది.\nఒక పని చెయ్యి. ఈ రోజు నుంచీ గొప్ప\nగొప్ప కావ్యాలూ, కథలూ చదవడం\nప్రారంభించు. వాటిల్లో మంత్రులు\nరాజుల్నీ, భక్తులు దేవుళ్లో, భార్యలు\nభర్తల్ని ఎన్నో విధాల పొగిడిన వివరా\nలుంటవి. ఆ పొగడ్తలన్నీ. నీ సొంతం\nచేసుకో !'' అన్నాడు.\nగోవిందుడు, మేనమామ సలహా\nప్రకారం కథలూ, కావ్యాలూ చదవడం\nప్రారంభించాడు. కొడుకులో వచ్చిన\nమార్పు నాగేంద్రయ్య, వరలక్ష్మిలకు\nసంతోషం కలిగిస్తున్న మాట నిజం. కాని,\nవాడిప్పుడు తనను తాను పొగుడుకోవ\nడంతోపాటు, తల్లిదండ్రులను కూడా అర్థం\nలేని పొగడ్తలతో విసుగెత్తించసాగాడు.\nదీన్ని భరించలేక వాళ్ళు వాణ్ణి కాస్త\nబయిటికిపోయి తిరిగి రమ్మనేవాళ్ళు.\nఅయితే, గ్రామంలో అందరికీ వాడి సంగతి\nతెలిసిపోవడంతో, వాళ్లు వాణ్ణి తప్పించుకు\nతిరగసాగారు.\nఆఖరికి ఒక రోజున గోవిందుడి తల్లి,\nభర్తతో, \"మనవాడి పొగడ్తల సొద భరిం\nచడం చాలా కష్టంగా వున్నది. దీనికేదైనా\nఉపాయం చూడండి.\" అన్నది.\n“ఇందుకు వేరే ఉపాయం ఏమీ లేదు.\nవాడికి పెళ్ళి చేసేస్తే, ఆ సొదంతా\nవాడి భార్య భరిస్తుంది!'' అన్నాడు\nనాగేంద్రయ్య.\nవాళ్ళు, గోవిందుడి పెళ్ళి ప్రయత్నాలు\nప్రారంభించారు. అయితే, వాడికి అప్పటికే\nఅతి వాగుడుగాడూ, సౌదమనిషి అని\nపేరు పడిపోవడంతో, వెంటనే పిల్ల\nనిచ్చేందుకు ఎవరూ ముందుకు రాలేదు.\nఆ సమయంలో గోవిందుడి మామ,\nవాళ్ళ ఇంటికి వచ్చి సంగతి తెలుసుకుని\n\"ఉయ్యాల్లో పిల్లవాణ్ణి పెట్టుకుని ఊరంతా\nవెతికినట్టు, నా కూతురు రాధ ఉండగా,\nవాడికి వేరే సంబంధాలు చూస్తా\nరెందుకు ?'' అని అడిగాడు.\nగోవిందుడి తల్లిదండ్రులు ముఖ\nముఖాలు చూసుకున్నారు. రాధ\nగోవిందుడికి ఈడైనదని వాళ్ళకు తెలుసు.\nఅయితే, ఆ పిల్ల పరమ నాస్తికురాలు.\nబొత్తిగా దైవభ క్తిలేదు. పూజలూ, వ్రతాలూ\nఅంటే అసలు గిట్టదు.\nవాడి తల్లిదండ్రులు మే న మా మతో,\n\"అందరూ వాడికి పిల్లనివ్వడానికి వెన\nకాడుతున్నప్పుడు, నువ్వు మాత్రం ఒప్పు\nకుంటావా అని వూరుకున్నాం. నీకు\nయిష్టమైతే, మాకూ యిష్టమే!'' అన్నారు.\nగోవిందుడికీ, రాధకూ వివాహమైంది.\nఇప్పుడు వాడు తన పొగడ్తల సొదంతా\nభార్యకు చెప్పుకోవడం ప్రారంభించాడు.\nఇందువల్ల వాడి తల్లిదండ్రులకు ప్రాణం\nసుఖంగా వుంటున్నది. అందుకు కారణం\nఅయిన కోడలంటే, వాళ్ళకు ఎంతో\nప్రేమాభిమానాలు కలిగినై.\nరాధకు అత్తవారింట సుఖంగానే\nవున్నది కానీ, భర్త సౌద భరించడం\nకష్టమైపోయింది. ఆమె బాగా ఆలోచించి,\nరోజూ ఏవో పూజలూ, వ్రతాలూ, నోములూ\nచేయసాగింది. ఆమె యిలాంటి పనుల్లో\nవుండగా, గోవిందుడు తన సొద ఆమెకు\nవినిపించేవాడు కాదు. ఆ బాధ తప్పడంతో\nక్రమంగా రాధలో దైవభక్తి పెరిగి\nపోయింది. ఆమె నాస్తికత్వం వదిలి ఆస్తి\nకురాలు కావడంతో అత్తమామలు చాలా\nసంతోషించి, యీ సంగతి వియ్యంకుడికి\nతెలియజేశారు.\nగోవిందుడి మేనమామ తన కూతురిలో\nయింత మార్పు ఎలా కలిగిందా అని\nఆశ్చర్యపోయి, ఆమెను చూడవచ్చాడు.\nరాధ తండ్రికి అసలు కారణం వివరించి\nచెప్పింది. ఒక నాస్తికురాలిని, ఆస్తికు\nరాలుగా చేయగలిగిన గోవిందుడి సొద\nఅద్భుతం అనిపించిందాయనకు. కాని,\nకూతురుకు భర్తపట్ల వుండవలసినంత\nఆదరం లేదు. అతడంటే ఆమెకు\nభయంగా వుంటున్నది.\nగోవిందుణ్ణి ఎలాగైనా మార్చాలనుకుని\nఆయన గోవిందుణ్ణి ఊరిబయటకు\nషికారు తీసుకుపోయి, \"ఒరే, నిన్ను పనికి\nమాలిన స్నేహితుల నుంచి దూరం చేసేం\nదుకు, సొంత పొగడ్తల సోదె ప్రారంభించ\nమన్నాను. అది, యిప్పుడు నీలో బాగా\nముదిరిపోయి, అయినవాళ్ళు కూడా\nనువ్వంటే భయపడుతున్నారు. నువ్విక,\nయీ దురలవాటు మానుకోవాలి,\"\nఅన్నాడు.\n\"నాకిప్పుడు వాగుడు బాగా అలవాటై\nపోయింది, మామయ్యా! అది తగ్గే\nఉపాయం ఏదో నువ్వే చెప్పు,\" అన్నాడు\nగోవిందుడు.\nమేనమామ కా సేపాలోచించి, “అయితే,\nనేను చెప్పినట్టు చెయ్యి. ఇప్పటి నుంచీ\nఎదుటివాళ్ళతో మాట్టాడేటప్పుడు నిన్ను\nపొగుడుకోవడం మానేసి, వాళ్లను పొగుడు\nతూండు. తరవాత ఏం జరుగుతుందో\nచూడు.\" అని చెప్పి వెళ్ళిపోయాడు.\nమేనమామ చెప్పినట్టే, ఈ కొత్త పద్ధతి\nప్రారంభించాడు. గోవిందుడు. క్రమంగా\nవాడికి స్నేహితులు పెరిగారు. ఇంట్లో\nవాళ్ళు కూడా వాడి మాటలు వినడానికి\nయిష్టపడసాగారు. కాని, ఇంతకాలం\nతనను పొగడుకునేందుకు అలవాటుపడ్డ\nగోవిందుడికి, యితరులను పొగడడం\nవిసుగ్గా వుంటున్నది. అందువల్ల క్రమంగా\nవాడి సొద తగ్గిపోయింది. ఊరికే వుంటే,\nఏదో మాట్లాడక తప్పదని, వాడు ఇంటి\nపనుల్లో, మునిగి తేలసాగాడు.\nఇలా కొంతకాలం గడిచేసరికి, గోవిం\nదుడు మంచి పనిమంతుడని పేరు తెచ్చు\nకున్నాడు. అయినవాళ్ళూ, స్నేహితులూ\nకూడా వాణ్ణి ఎంతో అభిమానించసాగారు.",
            "book_page_end": 47
        },
        {
            "title": "అనుకూలవతి అయిన భార్య",
            "book_page_start": 25,
            "pdf_page_start": 48,
            "pdf_page_end": 50,
            "author": "చందమామ బృందం",
            "genre": "హాస్యం",
            "moral": "భార్య సహకారం, సంతోషంతో కూడిన ప్రోత్సాహం ఉంటే, భర్త చిన్న నష్టాన్ని కూడా పెద్ద లాభంగా మార్చుకోగలడు.",
            "keywords": [
                "రైతు",
                "అనుకూలవతి",
                "భార్య",
                "పందెం",
                "లాభం",
                "కోడిపుంజు"
            ],
            "characters": [
                "రైతు",
                "రైతు భార్య",
                "పొరుగింటివాడు"
            ],
            "locations": [
                "గ్రామం",
                "బస్తీ"
            ],
            "content": "ఒక గ్రామంలో ఒక రైతు ఉండేవాడు.\nఆయన భార్యకు తన భర్త పైన ఎంతో\nగురి. ఆయన ఏమి చేసినా ఆమెకు గొప్ప\nగానే ఉండేది. వారికి తగినంత పొలం\nఉన్నది. రెండు ఆవులున్నాయి. అందు\nచేత వారు పాడిపంటలకు లోటు లేకుండా\nసుఖంగా కాపరం చేస్తున్నారు. రైతు భార్య\nవందరూపాయలు కూడబెట్టింది కూడాను.\nఆమె ఒకనాడు తన భర్తతో, “మనకు\nఒక ఆవు పాడి సరిపోతుంది. గొడ్డుకు\nగొడ్డంత చాకిరీ చెయ్యాలిగద. అందుచేత\nఒక ఆవును తీసుకుపోయి అమ్ముకు\nరండి. నిలవ ఉంచిన నూరు రూపాయలూ\nఅంటుకోకుండా పండగలకూ, పబ్బాలకూ\nఖర్చు చేసుకునేటందుకు డబ్బు చేతిలో\nఆడుతుంది \" అన్నది.\n-రైతు సరేనని ఒకనాడు తన ఆవులలో\nఒకదాన్ని వెంట తీసుకుని బస్తీకి వెళ్లాడు.\nఅయినా ఆవు అమ్ముడుపోలేదు. “అమ్మక\nపోతే మునిగిందేమిటి? మన సొత్తు మనకే\nఉంటుంది!\" అనుకుని రైతు ఆపును\nతీసుకుని ఇంటిదారి పట్టాడు.\nదారిలో ఆయనకు ఒక మనిషి\nగుర్రాన్ని తెస్తూ ఎదురైనాడు. రైతు ఆ\nమనిషికి తన ఆవునిచ్చి గుర్రాన్ని తీసుకుని\nముందుకు సాగాడు.\nకొంత దూరం వెళ్ళేసరికి ఆయనకు\nఒక మనిషి మేకను తోలుకుంటూ ఎదురు\nవచ్చాడు. రైతు ఆ మనిషికి గుర్రాన్నిచ్చి\nమేకను తీసుకున్నాడు.\nఇంకా కొంత దూరం వెళ్ళేసరికి\nరైతుకు ఒక మనిషి ఒక బాతుతో ఎదురు\nపడ్డాడు. రైతు ఆ మనిషికి మేకనిచ్చి\nబాతును తీసుకున్నాడు.\nమరి కొంత దూరం వెళ్ళేసరికి ఒక\nమనిషి కోడిపుంజుతో ఎదురుపడ్డాడు.\nరైతు తన దగ్గిర వున్న బాతును కోడి\nపుంజుతో మారకం వేశాడు.\nరైతు వెళ్ళవలసిన దూరం చాలా\nఉన్నది. ఆయనకు ఆకలి దహించుకు\nపోతున్నది. అందుచేత ఆయన దారిలో\nఒక ఇంటివాళ్ళకు ఆ కోడిపుంజు నిచ్చి\nకడుపునిండా అన్నం తిని వట్టి చేతులతో\nతన గ్రామానికి చేరుకున్నాడు.\nరైతుకు పొరుగింటివా డొకడు కని\nపించి, ''బస్తీకి వెళ్ళావుట, మంచి బేరం\nచేసుకొచ్చావా?\" అని అడిగాడు.\nరైతు పొరుగింటివాడితో జరిగినదంతా\nచెప్పి, “నేను చేసింది పొరపాటంటావా?\"\nఅని అడిగాడు.\n“పొరపాటా, పొరపాటున్నరా? నువు\nచేసిన పని చూసి మీ ఆవిడ ఎంత పోట్లాట\nపోట్లాడుతుందో చూడు!\" అన్నాడు\nపొరుగింటివాడు.\n\"మా ఆవిడ పోట్లాడే రకం కాదులే!”\nఅన్నాడు రైతు.\n\"ఎంత అమాయకురాలైనా, ఇవాళ\nనువు చేసిన పనికి తప్పక ఇంటికప్పు\nఎగరగొట్టేస్తుంది !'' అన్నాడు పొరుగింటి\nచాడు.\nఇద్దరూ పందాలు ఒడ్డుకున్నారు.\n\"నా దగ్గిర నూరు రూపాయలు నిలవ\nఉన్నాయి. మా ఆవిడ నన్ను తప్పు పట్ట\nదని ఆ నూరు రూపాయలూ ఒడ్డుతాను.\nనువో?\" అని రైతు అడిగాడు.\n\"నీతో పోట్లాడుతుందని నేనూ నూరు\nరూపాయలు ఒడ్డుతాను.\" అన్నాడు\nపొరుగింటివాడు.\n\"అయితే నువు నా వెంట వచ్చి\nబయటి అరుగు మీద కూచుని మా\nసంభాషణ ఆలకించు!'' అంటూ రైతు\nపొరుగింటివాణ్ణి వెంటబెట్టుకునిపోయి\nతమ వీధి అరుగు మీద కూచోబెట్టి తాను\nమాత్రం లోపలికి వెళ్ళాడు.\n\"ఏమండీ, వచ్చారా? ఆవు అమ్ము\nడయిందా? ఎంత ధరకు అమ్మారేమిటి?\"\nఅన్నది రైతు భార్య.\n\"ఎవరూ కొనలేదు. అందుకని దాన్ని\nఇచ్చి ఒక గుర్రాన్ని తీసుకున్నాను.\"\nఅన్నాడు రైతు.\n\"మంచిపని చేశారు. ఒక బండి కొన్నా\nమంటే మనం ఎక్కడికైనా సుఖంగా\nవెళ్ళవచ్చు!\" అన్నది భార్య.\n\"గుర్రాన్ని తేలేదు. దాన్ని మార్చి ఒక\nమంచి మేకను తీసుకున్నాను.\" అన్నాడు\nరైతు.\n\" అదే మంచిది. గుర్రాన్ని మేపలేం,\nబాబూ. మేకను కానీ ఖర్చు లేకుండా\nహాయిగా మేపవచ్చు. ఏదీ మేకా?\"\nఅన్నది భార్య.\n\" కొంచెం ఆగు, మేకను మార్చి\nబాతును తీసుకున్నాను.'' అన్నాడు రైతు.\n\"భేషైన పని చేశారు. మేక వెంట\nతిరగలేక చావాలి,” అన్నది భార్య.\n\" ఆ బాతును మార్చి కోడిపుంజు తీసు\nకున్నాను.'' అన్నాడు రైతు.\n\"కోడిపుంజయితే ఇంకా బాగుండేదే\nఅని అందా మనుకుంటున్నాను. పుంజే\nనయం, చక్కగా పొద్దున్నే మనల్ని నిద్ర\nలేపుతుంది.\" అన్నది రైతు భార్య ఎంతో\nసంతోషంతో.\n\"అయితే ఏం జరిగిందంటే, దారిలో\nఆకలి మండిపోయింది. అందుకని ఆ\nపుంజును ఒకళ్ళ కిచ్చి వారింట ఇంత\nభోజనం చేసి చక్కా వచ్చాను.'” అన్నాడు\nరైతు.\n\"మంచి పని చేశారు ! వెధవ పుంజు,\nప్రాణంకంటె ఎకువా ఏమిటి?\" అన్నది\nరైతు భార్య.\nరైతు బయటికి వచ్చి తనతో పందెం\nవేసిన పొరుగింటి వాడితో. \" విన్నావుగా\nమా సంభాషణ ?\" అన్నాడు.\n\"విన్నాను. విన్నాను! మా ఇంటికి వచ్చి\nనువు గెలుచుకున్న నూరు రూపాయలూ\nపట్టుకు పో!'' అన్నాడు పొరుగింటివాడు\nఅరుగు మీది నుంచి కిందికి దిగుతూ.\nభార్య అనుకూలవతి కావడం చేత\nరైతు ఈ విధంగా ఆవు ఖరీదుకు రెట్టింపు\nసంపాదించుకున్నాడు.",
            "book_page_end": 27
        },
        {
            "title": "శివ పురాణం",
            "book_page_start": 6,
            "pdf_page_start": 51,
            "pdf_page_end": 58,
            "author": "చందమామ బృందం",
            "genre": "పౌరాణిక ధారావాహిక",
            "moral": "N/A (పార్వతీ కల్యాణం గురించి వివరణ)",
            "keywords": [
                "పార్వతీ కల్యాణం",
                "శివుడు",
                "పిప్పలాదుడు",
                "హిమవంతుడు",
                "ధర్మదేవత",
                "నారదుడు"
            ],
            "characters": [
                "పిప్పలాదుడు",
                "పద్మావతి",
                "అనరణ్యుడు",
                "ధర్మదేవత",
                "హిమవంతుడు",
                "మేనక",
                "శివుడు",
                "నారదుడు",
                "బ్రహ్మ",
                "విష్ణువు",
                "నందీశ్వరుడు"
            ],
            "locations": [
                "ఋషి పల్లె",
                "ఓషధీ పురం",
                "కైలాసం"
            ],
            "content": "కుమార్తె వివాహం గురించి సంశయా\nవస్థలో వున్న అనరణ్యుడికి మంత్రులు\nయిలా సలహా యిచ్చారు :\n\"మహారాజా, పద్మావతి వంటి స్త్రీ ఈ\nమహాముని వంటి భర్తను పెళ్ళాడ గోర\nవచ్చును. ఈయన గొప్ప వంశాన పుట్టిన\nవాడు, కులశ్రేష్ఠుడు. అలాటివాడికి\nకన్యను ఇవ్వటం గొప్ప విషయమే. ఈయ\nనను పద్మావతికి చూపి ఆమె వివాహానికి\nఅంగీకరించే పక్షంలో ఇద్దరికీ వివాహం\nచేసెయ్యి. ఆమె అంగీకరించని పక్షంలో\nఈ మునీశ్వరుడు వెళ్ళిపోతాడు.\"\nఅనరణ్యుడికి పెద్ద బెడద తీరింది.\nపిప్పులాదుణ్ణి చూసి పద్మావతి ఆయనకు\nభార్య కావటానికి సమ్మతించింది.\nఅనరణ్యుడు వారిద్దరికీ పెళ్ళి చేసి గొప్ప\nకీర్తి సంపాదించుకున్నాడు.\nవివాహం కాగానే పిప్పలాదుడు\nపద్మావతిని తన వెంట ఋషి పల్లె కు\nతీసుకుపోయాడు కుమార్తెపై గల ప్రేమ\nచేత అనరణ్యుడు కూడా. తన రాజ్యాన్ని\nపెద్దకొడుకు పరం చేసి, అయిదుగురు\nభార్యలనూ వెంటబెట్టుకుని కుమార్తె\nఉన్న చోటికే వానప్రస్థం వెళ్ళాడు.\nఒకనాడు పద్మావతి నదిలో స్నానం\nచెయ్యటానికి వెళ్ళేసరికి, ధర్మదేవత నవ\nమన్మథుడైన యువకుడి రూపంలో ఆమె\nవద్దకు వెళ్ళి, \"సుందరీ, నీ అందానికి\nతగినవాణ్ణి నేను. ముసలి భర్తతో\nకాపరం చేస్తూ నీ యౌవనాన్ని అడవి\nయుగంలో, ఒక్కొక్క పాదాన్ని పోగొట్టు\nకుంటూ సంచరించు,\" అన్నది.\nవసిష్ఠుడు పద్మావతి కథ చెప్పి.\n'మేనకా. హిమవంతులారా, మీరు కూడా\nఅనరణ్యుడు చేసినట్టే, మీ కుమార్తెను\nశివుడి కిచ్చి పెళ్ళి చెయ్యండి,” అన్నాడు.\nమేనకా హిమవంతులు తృప్తిపడ్డారు.\nమైనాకుడు మొదలైన బంధువులు కూడా\nశివ పార్వతుల వివాహానికి సుముఖు\nలయారు.\nఅప్పుడు మేనకా హిమవంతులు\nపార్వతి చేతిని అరుంధ తీ వసిష్ఠుల\nచేతిలో పెట్టి, \"మీ యిష్టప్రకారమే ఈ\nపిల్లను శివుడి కిచ్చి వివాహం చేద్దాం.\nపెళ్ళికి ముహూర్తం నిశ్చయించండి.\"\nఅన్నారు.\nఅరుంధతి పార్వతిని లోక మా త\nకమ్మని ఆశీర్వదించింది. మాఘ శుద్ధ\nఏకాదశి నాడు ఆరుద్రనక్షత్ర మందు\nవృశ్చిక లగ్నం ముహూర్తం పెట్టి, ఆ రోజు\nతెల్లవారుఝామున శివ పార్వతుల పెళ్ళి\nజరపటానికి నిశ్చయం జరిగింది.\nసప్తమహర్షులు శివుడి వద్దకు తిరిగి\nవచ్చి, పని సానుకూలమయిందని తెలి\nపారు. వారు పెళ్ళి పనులు చేయటానికి\nబ్రహ్మ, విష్ణు, ఇంద్రాదులను నియోగించ\nమని సలహా ఇచ్చి వెళ్ళిపోయారు.\nపార్వతి వివాహానికి కావలసిన\nఏర్పాట్లన్నీ సక్రమంగా జరిగాయి. సంబారా\nలన్నీ సమకూర్చారు. హిమవంతుడు తన\nమంత్రులచేత పనులన్నీ చేయించాడు.\nశుభలేఖలు బంధువు లందరికీ వెళ్ళాయి.\nపార్వతిని పెళ్ళికూతుర్ని చేయటానికి\nపట్టణంలో గల ముత్తయిదువు లందరూ\nవచ్చారు.\nమంచి ముహూర్తం చూసి పార్వతికి\nమంగళస్నానం చేయించి, సాంబ్రాణి\nధూపం వేసి, పట్టుబట్టలు కట్టబెట్టి, అలం\nకారాలు పెట్టి, ఆమెకు పునుగూ, జవ్వాదీ,\nహరిచందనమూ పూసి, నుదుట కస్తూరి\nబొట్టు పెట్టి, పుష్పహారాలు వేసి, పెళ్ళి\nకూతుర్ని చేసి ఉత్సవం జరిపారు.\nపార్వతీ కల్యాణం సందర్భంలో హిమ\nవంతుడు పంపిన ఆహ్వానం అందుకుని\nఆయన బంధువులూ, మిత్రులూ సకుటుం\nబంగానూ, సపరివారంగానూ రావటం\nమొదలుపెట్టారు. వారు తమ వెంట\nబంగారు తామరపుష్పాలూ, ముత్యాలూ,\nమాణిక్యాలూ, పగడాలూ మొదలైన\nకానుకలు తెచ్చారు. వేరు వేరు పర్వతాల\nరాజులు నవరత్నాల నూ, చందనం\nమొదలుగాగల సుగంధ ద్రవ్యాలనూ,\nమదించిన ఏనుగులనూ, సైంధవాశ్వా\nలనూ కానుకలుగా తెచ్చారు. హిమవం\nతుడా కానుకలను స్వీకరించి, అతిథు\nలకు గౌరవ మర్యాదలు చేశాడు, వారికి\nవిడుదులు ఏర్పాటు చేశాడు.\nవచ్చేవారికి విడుదులు తయారు\nచెయ్యటానికీ, పదివేల యోజనాల నిడివి\nగల కల్యాణ మంటపం నిర్మించటానికీ\nహిమవంతుడు విశ్వకర్మ సహాయం\nపొందాడు. హిమవంతు డుండే ఓషధీ\nపురాన్ని అద్భుతంగా అలంకరించారు.\nకైలాసంలో శివుడు హిమవంతుడు\nపంపిన లగ్నపత్రిక అందుకుని సంతో\nషించి, వాయుదేవుణ్ణి పంపి నారదుణ్ణి\nపిలిపించాడు. నారదుడు వచ్చి తనను\nపిలిపించిన కారణం అడిగాడు.\n\"నారదా, ఇంకా అయిదు రోజులలో\nనాకూ, హిమవంతుడి కూతురైన పార్వతికి\nవివాహం జరగనున్నది. వ్యవధి అటే\nలేదు. నువు కామగమనం గల వాడివి\nగనక, మూడు లోకాలవారినీ వివాహానికి\nఆహ్వానించి రావాలి. కుబేరుడు మొదలైన\nవారితో పెళ్ళికి కావలసిన సరంజామా\nఅంతా తీసుకురమ్మని చెప్పాలి.\" అని\nశివుడు నారదుడితో అన్నాడు.\nనారదుడు అందుకు సంతోషంగా\nఒప్పుకుని, శివుడి వద్ద సెలవు పుచ్చుకుని,\nబ్రహ్మవిష్ణు దేవేంద్రాది దేవతలతోనూ,\nభూలోకంలోనూ, నాగలోకంలోనూ వుండే\nవారితోనూ, \"మాఘ శుద్ధ ఏకాదశి నాటి\nరాత్రి తెల్లవారుఝామున శివపార్వతులకు\nవివాహం జరుగుతున్నది. మీరందరూ\nరావాలి,'' అని చెప్పాడు. తరవాత ఆయన\nకుబేరుణ్ణి వెంట బెట్టుకుని, వివాహానికి\nకావలిసిన వస్తువు లన్నిటితోనూ కైలా\nసానికి తిరిగి వచ్చాడు.\nశివపార్వతుల వివాహం చూడటానికి\nశివుడి ఆహ్వానం పొందిన బ్రహ్మ విష్ణు\nవులూ, దేవేంద్రుడూ, ఇతర దేవతలూ,\nమహర్షులూ కైలాసానికి రాసాగారు.\n.నందీశ్వరుడూ, రుద్రగణాల వాళ్ళూ\nఅతిథులను గౌరవించి, వారికి తగిన\nఇళ్ళూ, వసతులూ ఏర్పాటు చేశారు.\nశివుడి పెళ్ళికి బ్రహ్మ పురోహితుడు\nగానూ, విష్ణువు బావమరిదిగానూ, ఇంద్రాది\nదేవతలూ, ఋషులూ సదస్యులుగానూ\nఉండేటట్టు నిర్ణయమయింది. శివుడికి\nమంగళాభిషేకం చెయ్యటానికి బృహస్పతి\nముహూర్తం నిర్ణయించాడు.\nముహూర్తాన, గరుడ గంధర్వ యక్షస్త్రీలూ,\nసప్తమాతృకలూ, లక్ష్మి, సరస్వతీ, శచీ,\nఅరుంధతీ లాటి మహా పతివ్రతలూ శివుడి\nచేత స్నానం చేయించి, హరిచందనం\nలాటి పూతలు పూసి, కంఠహారాలు వేసి\nపెళ్ళికొడుకును చేశారు. గౌతముడూ,\nఅత్రీ, భృగువూ మొదలైన మహర్షులు\nశివుడి కుడిచేతికి శాస్త్రోక్తంగా దీక్షాబంధం\nకట్టి, భక్తితో నవగ్రహ పూజలు జరిపిం\nచారు.తరవాతబ్రహ్మ ఆజ్ఞాపించగా, శివుడు\nతన పక్షం వారి నందరినీ కలుపుకుని,\nమంగళ వాద్యాలతోనూ, నృత్యాలతోనూ\nఓషధీపురానికి బయలుదేరాడు. కైలా\nసానికి రక్షకులుగా రుద్రగణాల నాయకు\nలను ఉంచి, నందీశ్వరుడు ప్రమధ\nగణాల నన్నిటినీ పెళ్ళికి తరలించుకు\nవచ్చాడు. వీరభద్రుడూ, చండీశ్వరుడూ,\nభైరవుడూ, నందీశ్వరుడూ తమ తమ\nవాహనాల మీద బయలుదేరారు.\nపెళ్ళి కొడుకైన శివుణ్ణి ఐరావతం\nమీద కూర్చోబెట్టారు. సరస్వతీ బ్రహ్మలు\nహంస మీదా, లక్ష్మి విష్ణువులు గరుడుడి\nమీదా, శచీ ఇంద్రులు కదిలే సింహాసనం\nమీదా ప్రయాణం చేశారు. కుబేరుడు నవ\nనిధులతో శివుడి వెనక కూర్చున్నాడు.\nదేవతాస్త్రీలూ, ఋషిపత్నులూ, అప్సర\nసలూ దివ్యవస్త్రాలనూ, సుగంధ ద్రవ్యా\nలనూ తీసుకుని విమానాలలో బయలు\nదేరారు.\nపెళ్ళివారు నగరం సమీపిస్తూ ఉండగా\nహిమవంతుడు తన పురోహితుడైన గర్గ\nమహామునినీ, మేనకనూ, కొడుకులనూ\nవెంట బెట్టుకుని, మేళతాళాలతో ఎదురు\nవచ్చి, బ్రహ్మ విష్ణు దేవేంద్రులకూ,\nఋషులకూ నమస్కారం చేసి, శివుడి\nముందు చేతులు మోడ్చి నిలబడి,\n\"సర్వేశ్వరుడవైన నీవల్ల నేను గొప్పవాణ్ణి\nఅయాను. పెళ్ళికొడుకువై నా యింటికి\nవచ్చిన నీకు నా కుమార్తె నిచ్చి వివాహం\nచేస్తాను. నువు ఆమెను వివాహమా డి\nనన్నూ, నా వంశాన్నీ పవిత్రం చెయ్యవల\nసిందని ప్రార్థించుతున్నాను,\" అన్నాడు.\nఆయన శివుడికి బట్టలూ, గంధ పుష్ప\nతాంబూలాలూ ఇచ్చి, అందరికీ పాలూ,\nపానకాలూ ఇచ్చి, శ్రమనివారణకు వింజా\nమరలు వీయింపజేశాడు.\nహిమవంతుడి పక్షపు స్త్రీలు శివుణ్ణి\nచూసి \"మన పార్వతి అదృష్టవంతు\nరాలు! కోటి మన్మథులకు సమానమైన\nభర్త ఆమెకు లభించాడు.\" అనుకున్నారు.\nమేనక శివుడి ముందు చేతులు జోడించి,\n\"సదాశివా, కిట్టనివాళ్ళు చెప్పిన మాటలు\nవిని నిన్ను నిందించాను. నా తప్పు\nమన్నించి, మా ఇంటికి వచ్చి. మేము\nచేసే పరపూజలు గ్రహించి, మా పార్వతిని\nవివాహం చేసుకో.\" అన్నది. పెద్ద ముత్త\nయిదువులు వచ్చి శివుణ్ణి దీవించారు.\nదారిపొడుగునా పుష్పాలూ, ముత్యాలూ,\nఅక్షింతలూ చల్లుతూ, మేనకా హిమవం\nతులు శివుణ్ణి విడిదికి తీసుకుపోయి,\nవరపూజ చేసి, పెళ్ళికొడుకు పరివారానికి\nఏ లోటూ లేకుండా ఏర్పాటు చేసి, తమ\nఇంటికి తిరిగి వచ్చారు.\nకులాచారం ప్రకారం పార్వతి అంబిక\nఆలయానికి వెళ్ళి, ఆ దేవిని పూజించింది.\nముత్తయిదువులు వెంట రాగా పల్లకీ\nఎక్కి పార్వతి ఆలయానికి వెళ్ళేటప్పుడు\nదేవతలు ఆమెను చూసి, ''ఈమె\nపరదేవతే! ఈమెకూ శివుడికీ పెళ్ళి\nజరిగితే మన కష్టాలు తీరుతాయి,\" అను\nకున్నారు.\nపార్వతి అంబిక పూజ చేసి తిరిగి\nవచ్చేసరికి ముహూర్తం దగ్గిరపడింది.\nశివుణ్ణి ఐరావతం మీద కల్యాణ మంట\nపానికి తీసుకువచ్చి, పీటల మీద కూర్చో\nబెట్టారు. మేనకా హిమవంతులు అల్లుడి\nకాళ్ళు కడిగి నెత్తిన చల్లుకున్నారు. వాళ్లు\nపార్వతి చేతిని శివుడి చేతిలో పెట్టి కన్యా\nదానం చేశారు.\nశివపార్వతుల పెళ్ళి అత్యంత వైభ\nవంగా జరిగిపోయింది. దేవతలు శివుడి\nఅనుమతి పొంది తమ తమ నివాసాలకు\nవెళ్ళిపోయారు. శివుడు హిమవంతుడి\nఇంట చాలా కాలం ఉన్నాడు. ఆయనకు\nకైలాసానికి వెళ్ళిపోవాలనిపించి, నందీశ్వ\nరుడి చేత మేనకా హిమవంతులకు ఆ\nమాట చెప్పించాడు.\nమేనకా హిమవంతులు పార్వతి ని\nశివుడి వెంట పంపటానికి సన్నాహాలన్నీ\nచేశారు. ఆమెకు బట్టలూ, పరిచారికలూ,\nగృహెూపకరణాలూ, ఆమె ఎక్కి తిరిగిన\nసింహమూ మొదలైనవి అరణంగా ఇచ్చి\nశివుడికి అప్పగించి, \"పార్వతిని ప్రేమగా\nచూసుకో.” అని చెప్పారు. పెద్ద ముత్త\nయిదువులు పార్వతికి చెప్పవలసిన నీతు\nలన్నీ చెప్పారు.\nప్రయాణానికి మంచి ముహూర్తం\nచూసుకుని పార్వతితో సహా కైలాసానికి\nతిరిగి వచ్చి. మహర్షుల సహాయంతో\nశివుడు గృహప్రవేశం చేశాడు. మూడు\nరోజులపాటు శివుడి ఇంట విందులు\nజరిగాయి. తరవాత బ్రహ్మ, విష్ణువూ\nమిగిలినవారూ శివుడితో వెళ్ళి వస్తామని\nచెప్పారు. శివుడు వారికీ, తన ఆహ్వానం\nఅందుకుని వచ్చిన వారందరికీ తగిన\nకానుకలు ఇచ్చి గౌరవించి పంపేశాడు.\nపార్వతీ కల్యాణానికి వచ్చిన అతిథు\nలంతా వెళ్ళిపోయారు. శివుడు నందీశ్వ\nరుడితో, \" నేనూ, పార్వతీ విశ్రమించి\nబడలిక తీర్చుకుంటాము. మహాసౌధాన్ని\nఅలంకరింపజెయ్యి,\" అన్నాడు.\nనందీశ్వరుడు గణాధిపతులను వెంట\nబెట్టుకుని మహాసౌధానికి వెళ్ళాడు. ఆ\nసౌధాన్ని శుభ్రం చేసి, పన్నీటితో కడిగారు.\nజవ్వాది మొదలైన పరిమళ వస్తువుల\nతోనూ, ముత్యపు పొడితోనూ పద్మాల\n-ముగ్గులు పెట్టారు. పగడాలతో తయారు\nచేసిన మంచం మీద హంస తూలికా\nతల్పాన్ని అమర్చారు. గోడలకు చిత్ర\nపటాలు తగిలించారు. పానీయాలూ, తిను\nబండారాలూ, పువ్వులూ, ఫలాలూ ఉంచ\nవలసిన చోట ఉంచారు. పడకగది ఎంతో\nఅందంగా తయారయింది.\nశయ్యాగృహం అందంగా సిద్ధమయిం\nదని వినగానే శివుడు నందీశ్వరుడు\nమొదలైనవారితో \"మేము వెళ్ళి పడుకుం\nటాము. మీరు ఎవరినీ లోపలికి రానివ్వక,\nభవనం అన్ని పక్కలా కాపలా\nకాయండి.\" అని చెప్పి, పార్వతిని చెయ్యి\nపట్టుకుని శయనించటానికి తీసుకు\nపోయాడు. వారు దాంపత్య సుఖాలలో\nమునిగి పోయారు.",
            "book_page_end": 13
        },
        {
            "title": "ప్రజాప్రతినిధి!",
            "book_page_start": 59,
            "pdf_page_start": 59,
            "pdf_page_end": 59,
            "author": "ఎం.డి. సౌజన్య",
            "genre": "హాస్యం",
            "moral": "సమస్యలను సృష్టించే వ్యక్తిని ఆ స్థలం నుంచి తొలగించడమే ఆ సమస్యలకు సరైన పరిష్కారం.",
            "keywords": [
                "వామనమూర్తి",
                "ప్రజాప్రతినిధి",
                "వ్యాజ్యాలు",
                "గ్రామపెద్ద",
                "పరిష్కారం"
            ],
            "characters": [
                "వామనమూర్తి",
                "గ్రామపెద్ద",
                "గ్రామస్థులు"
            ],
            "locations": [
                "నాగవరం గ్రామం",
                "న్యాయస్థానం"
            ],
            "content": "నాగవరం అనే గ్రామంలో వామనమూర్తి అనే అతను, ప్రతి చిన్న తగాదాకూ, “ఇది యిక్కడ\nతేలదు. నేనున్నాను. న్యాయస్థానంలో వ్యాజ్యం వేయండి!” అంటూ జనాన్ని ఉసికొలిపి,\nన్యాయాస్థానాల చుట్టూ తిప్పేవాడు.\nఒకసారి గ్రామస్థులకు, రాజధానీ నగరానికి ప్రజాప్రతినిధిగా ఎవరిని ఎన్నుకోవాలన్న\nసమస్య ఎదురైంది. అందరూ ఏకాభిప్రాయానికి రాలేక, ఆ బాధ్యత గ్రామ పెద్దకు\nఅప్పగించారు.\nఆయన నాలుగైదు రోజులపాటు రాత్రివేళల్లో మారువేషం వేసుకుని గ్రామమంతా తిరిగి,\nప్రజాప్రతినిధిగా వామనమూర్తిని పంపమని గ్రామస్థులకు సలహా యిచ్చాడు.\n“ఈ వ్యాజ్యాల వామనమూర్తా, రాజధానిలో మన ప్రతినిధి!\" అంటూ గ్రామస్థులు\nఆశ్చర్యపోయారు.\nఅప్పుడు గ్రామపెద్ద వాళ్ళతో, “ఈ గ్రామంలో అన్ని తగువులకూ వామనమూర్తే కారణం\nఅన్న అనుమానం నా కుండేది. ఈ మధ్య రాత్రివేళల్లో గ్రామం అంతా పర్యటించాక, అది\nనిజమని దృఢపడింది. అందువల్ల, వామనమూర్తి రాజధానికి వెళ్ళిపోతే, గ్రామం ప్రశాంతంగా\nవుంటుంది. ప్రజాప్రతినిధి అయినవాడు రాజధానిలో నివాసం ఏర్పరచుకోవాలిగదా!\"\nఅన్నాడు.\nదానితో గ్రామస్థులు ఏకగ్రీవంగా వామనమూర్తిని తమ ప్రతినిధిగా ఎన్నుకుని, మూటా\nముల్లే సర్దిపెట్టి, అతణ్ణి రాజధానికి సాగనంపారు. - ఎం.డి. సౌజన్య",
            "book_page_end": 59
        },
        {
            "title": "సుల్తానూ- డేగా",
            "book_page_start": 60,
            "pdf_page_start": 60,
            "pdf_page_end": 62,
            "author": "అరేబియా కథ",
            "genre": "జానపద కథ",
            "moral": "ఎప్పుడూ ఏ పని కూడా తొందరపడి చేయకూడదు. నిదానంగా ఆలోచించి చేయాలి.",
            "keywords": [
                "సుల్తాన్",
                "డేగా",
                "తొందరపాటు",
                "విషం",
                "వృద్ధ మంత్రి",
                "వేట"
            ],
            "characters": [
                "సుల్తాన్",
                "వృద్ధ మంత్రి",
                "డేగా",
                "జింక"
            ],
            "locations": [
                "కెరవాన్ రాజ్యం",
                "అడవి",
                "రాళ్ళగుట్ట"
            ],
            "content": "ఇరాక్ దేశంలోని కెరవాన్ అనే ఒక\nరాజ్యానికి యువకుడొకడు సుల్తాన్\nఅయాడు. అతడు తన తెలివితేట ల\nగురించి తనే గొప్పలు చెప్పుకునేవాడు.\n“నేను ఏ పని చేసినా బాగా ఆలోచించే\nచేస్తాను,\" అనితరచూ అంటూ ఉండేవాడు.\nఅతని చుట్టూ ఉన్న పరివారమంతా\nఅతని మెప్పు పొందడం కోసం, \"అవును,\nప్రభూ ! మీ తెలివితేటలు అపారమైనవి!\"\nఅని తెగపొగిడేవాళ్ళు.\nఅయినా, సుల్తాన్ ఆస్థానంలోని వృద్ధ\nమంత్రి మాత్రం, అవకాశం దొరికినప్పు\nడల్లా, \"ప్రభూ ! ఏ పని కూడా తొందర\nపడి చేయకూడదు. నిదానంగా ఆలోచించే\nచేయాలి,” అని చెప్పేవాడు.\nవృద్ధమంత్రి ఎందుకిలా చెబుతున్నా\nడన్న విషయం, సుల్తానుకు అంతు\nపట్టేదికాదు.\nసుల్తాన్ ఒక డేగను ఎంతో గారాబంగా\nపెంచేవాడు. అది చాలా తెలివిగల డేగ.\nఆ డేగ ఎప్పుడూ సుల్తాన్ వెన్నంటే\nఉండేది. ముఖ్యంగా సుల్తాన్ వేటకు\nవెళ్ళేప్పుడు అతనితోపాటు వెళ్ళి,\nఆకాశంలో ఎగురుతూ, చుట్టుపక్కలు\nపరిశీలించి చూసి, ఏ వైపున మృగాలు\nఉండేదీ, తెలియజేసేది. దాపుల్లో ఏదైనా\nఅపాయంవుంటే సుల్తాన్ను హెచ్చరించేది.\nఒకనాడు సుల్తాన్, తన పరివారంతో\nవేటకు వెళ్ళాడు. అక్కడ వాళ్ళకు ఒక\nఅందమైన జింక కంటబడింది. దానిని\nఅందరూ ఒక్కసారిగా చుట్టుముట్టారు.\n\"జింకను తప్పకుండా పట్టితీరాలి.\nఒకవేళ అది ఎవరివైపు నుంచి అయినా\nతప్పించుకుంటే వాళ్ళ ప్రాణాలు\nదక్కవు జాగ్రత్త!\" అని గట్టిగా హెచ్చ\nరించాడు సుల్తాన్ తన పరివారాన్ని.\nజింక ముందు కాళ్ళ మీదికి వంగి,\nకొంతసేపు అలాగే చూస్తూ నిలబడి,\nఉన్నట్టుండి ఛెంగున సుల్తాన్ తల\nమీదుగా ఆవతలికి దూకి ఒక్క క్షణంలో\nఅడవిలోకి పారిపోయింది !\nసుల్తాన్ పట్టరాని ఆవేశంతో, \"ఆ\nజింకను చంపి తీరుతాను!\" అంటూ\nగుర్రాన్ని అదిలించి ముందుకు ఉరికిం\nచాడు. గుర్రం అమితవేగంగా జింకను\nవెంబడించింది.\nఅయితే, అది అరణ్యప్రాంతం కావడం\nవల్ల పొదలగుండా, చెట్లచాటున జింక\nసులభంగా తప్పించుకుపోసాగింది.\nకాని, గుర్రం అంత సులభంగా దాన్ని\nఅనుసరించలేకపోయింది. జింకను అను\nసరిస్తూ డేగ ఆకాశంలో ఎగరసాగింది.\nసుల్తాన్, డేగ సాయంతో జింకను\nవదలకుండా వెంబడించాడు. చాలా\nదూరం వెళ్ళిన తరవాత, అడవి చివరికి\nచేరుకున్నారు: అక్కడ చిన్న చిన్న చెట్లు\nమాత్రమే వున్నాయి. ఇదే మంచి సమయ\nమనుకుని సుల్తాన్, జింకను గురిచూసి\nబాణంతో కొట్టాడు. ධර దెబ్బకు\nవిల విల తన్నుకుంటూ జింక నేల\nకొరిగింది.\nజింకను పడగొట్టానన్న సంతోషంతో\nఅతడు దాపులనున్న ఒక బండ మీద\nకూర్చున్నాడు. ఆ బండను ఆనుకుని ఒక\nచిన్న రాళ్ళగుట్ట ఉన్నది. ఆ గుట్ట మీద\nడేగ కూర్చున్నది.\nసుల్తాన్ బాగా అలిసిపోయాడు. అతనికి\nదాహం వేస్తున్నది. నీళ్ళకోసం చుట్టు\nపక్కల కలయచూశాడు. దగ్గరే దొన్నెలా\nఉన్న ఒక పెద్ద ఆకు అతని దృష్టిని\nఆకర్షించింది. ఆ దొన్నెలో కొద్దిగా\nనీళ్ళున్నాయి. రాళ్ళగుట్ట మీది ఒక\nపొద నుంచి నీటిబొట్లు ఒక్కొక్కటిగా\nఆ ఆకులో పడుతున్నాయి. ఆ కొద్దిపాటి\nనీళ్ళతో దాహం తీరకపోయినా, కనీసం\nగొంతయినా తడుపుకుందామని, సుల్తాన్\nఆ ఆకును జాగ్రత్తగా కొమ్మ నుంచి\nతుంచి, మెల్లగా నోటి దగ్గరకు తీసు\nకొచ్చాడు.\nవెంటనే డేగ వేగంగా వచ్చి. అతని\nచేతిలోని ఆకును కాళ్ళతో తన్ని దూరంగా\nతోసి, యధాప్రకారం వెళ్ళి గుట్ట మీద\nకూర్చున్నది!\n\"ఛీ, నీ దప్పిక తీర్చుకోడానికి ఇదా\nదారి!'' అని డేగను తిట్టుకుంటూ, సుల్తాన్\nమరొక ఆకు తీసుకుని పై నుంచి పడు\nతున్న నీటి బొట్లను జాగ్రత్తగా పట్టుకు\nన్నాడు. కాని, డేగ మళ్ళీ అదే వేగంతో\nవచ్చి అతని చేతిలోని ఆకును దూరంగా\nతోసివేసింది !\nసుల్తాన్ పట్టరాని కోపంతో డేగను\nదగ్గరికి రమ్మని సైగ చేశాడు. అది దగ్గిరికి\nరాగానే, కత్తి దూసి దాని తలను తెగ\nవేశాడు !\nఆ తర్వాత, సుల్తాన్ నీటిబొట్లు ఎక్కడి\nనుంచి పడుతున్నాయో తెలుసుకుందా\nమని, గబగబా గుట్ట మీదికి ఎక్కాడు.\nగుట్ట మీద పడుకుని ఉన్న ఒక పెద్ద\nపాము నోటి నుంచి స్రవించే విషమే బొట్లు\nబొట్లుగా పడుతున్నది! దానిని తాగితే\nచచ్చిపోగలడనే, డేగ సుల్తాను అడ్డు\nపడింది!\nఅసలు సంగతి తెలుసుకుని సుల్తాన్\nఎంతో విషాదం చెందాడు. దాపులనే ఒక\nసెలయేరు కనిపించినా, నీళ్ళు తాగ\nకుండానే, వెంటనే కిందకు దిగి వచ్చి,\nచచ్చి పడి ఉన్న డేగను తీసి, తొడపై\nఉంచుకుని ఆప్యాయంగా నిమురుతూ\nస్పృహ కోల్పోయాడు.\nచాలా సేపటికి, అతని నౌకర్లు అక్కడికి\nవచ్చి. జరిగిన సంగతి తెలుసుకుని\nఅతనికి దాహం యిచ్చి, స్పృహ నుంచి\nమేల్కొలిపారు. జరిగిపోయినదానికి\nవిచారించవద్దని సుల్తాన్ను ఓదార్చారు.\nఅయినా, అతని విషాదం తీరలేదు.\nఏ పని కూడా తొందరపడి చేయకూడ\nదని వృద్ధమంత్రి మాటిమాటికీ ఎందుకు\nహెచ్చరించేవాడో, సుల్తాను అప్పటికి\nతెలిసివచ్చింది!",
            "book_page_end": 62
        },
        {
            "title": "ఆఫ్రికా ఏనుగులు",
            "book_page_start": 63,
            "pdf_page_start": 63,
            "pdf_page_end": 63,
            "author": "చందమామ బృందం",
            "genre": "విజ్ఞాన వ్యాసం",
            "moral": "N/A",
            "keywords": [
                "ఆఫ్రికా ఏనుగులు",
                "భారతదేశ ఏనుగులు",
                "హానిబాల్",
                "శరీర ఉష్ణోగ్రత",
                "ఆయుర్దాయం"
            ],
            "characters": [],
            "locations": [
                "ఆఫ్రికా",
                "భారతదేశం",
                "రోమ్",
                "ఇటలీ"
            ],
            "content": "పక్షులు-జంతువులు\nఆఫ్రికా ఏనుగులు\nక్రీ పూ॥ 218 వ సంవత్సరం ఉత్తర ఆఫ్రికా నుంచి హానిబాల్ అనే నేనానాయకుడు రోమనుల\nమీదికి దండెత్తాడు. ఆ యుద్ధంలో హానిబాల్ పక్షంలో ఏనుగులు కూడా పోరాడాయి. అయినా అప్పుడు\nఆల్ప్స్ నుంచి ఇటలీకి వెళ్ళే భయంకరమైన మార్గ మధ్యంలో ఏనుగులు కొన్ని మరణించాయి. హానిబాల్\nయుద్ధానికి నడిపించిన ఏనుగులలో అధికభాగం ఆఫ్రికాకు చెందినవి. మిగిలినవి భారతదేశానికి చెందినవి.\nఒక కాలఘట్టంలో ప్రపంచంలోని పలు ప్రాంతాలలో ఏనుగులు ఉండేవని, ఆధారాలు ఉన్నప్పటికీ\nప్రస్తుతం ఆఫ్రికా, భారత దేశాలకు చెందిన రెండు రకాల ఏనుగులు మాత్రమే ఉన్నాయి.\nఈ రెండు రకాలలో ఆఫ్రికాకు చెందిన ఏనుగు ఆకారంలో మరీ పెద్దది. ఈ ఏనుగుల పెద్ద పెద్ద\nచెవులు వినడానికన్నా, శరీరాన్ని చల్లగా ఉంచుకోడానికే ఎక్కువగా ఉపయోగపడతాయి. వీటి వెడల్పాటి\nచెపులు శరీరంలోని వేడిని మిగతా అవయవాలకు చేరవేయడానికీ, అవసరమైతే విసనకర్రల్లా గాలిని\nపుట్టించడానికీ ఉపయోగపడతాయి.\nభారతదేశంలోని ఏనుగులు నీడలు సమృద్ధిగా ఉండే దట్టమైన అడవులలో నివసించడం వల్ల,\nవీటికి అంత పెద్ద చెవులు అవసరం లేదు.\nఆఫ్రికా ఏనుగుల కుంభస్థలాలు మన ఏనుగుల కుంభస్థలాలకన్నా కాస్త పల్లంగా ఉంటాయి.\nతొండం మీద మడతలు ఎక్కువగానూ, చివర రెండు పెదాలూ ఉంటాయి. దంతాలు మరింత పొడవుగా\nవుంటాయి.\nఆడ ఏనుగులూ, ఏనుగుగున్నలూ, కలిసి\nకుటుంబజీవితాన్ని సాగిస్తాయి. ఇలా కొన్ని\nకుటుంబాలు కలిసి ఒక గుంపుగా ఏర్పడతాయి.\nఅవసరమైనప్పుడు మాత్రం మగ ఏనుగులు\nవచ్చి గుంపుతో కలుస్తాయికాని అవి ఎప్పుడూ\nవిడిగానే ఉంటాయి.\nఏనుగు ఈనేప్పుడు పక్కనే మరొక\nఆడ ఏనుగు సహాయంగా నిలబడుతుంది. ఆఫ్రికా\nఏనుగులు యాభై సంవత్సరాలూ, ఇండియా\nఏనుగులు డెబ్బై సంవత్సరాలకు పైగా\nజీవిస్తాయి.",
            "book_page_end": 63
        }
    ],
    "statistics": {
        "total_stories": 15,
        "author_counts": {
            "కలిదిండి జయ": 1,
            "చందమామ బృందం": 5,
            "కల్పితం": 1,
            "కమలిని": 1,
            "మాచిరాజు కామేశ్వరరావు": 1,
            "జాతక కథ": 1,
            "ఎన్. శివనాగేశ్వరరావు": 1,
            "జొన్నలగడ్డ రత్న": 1,
            "వసుంధర": 1,
            "ఎం.డి. సౌజన్య": 1,
            "అరేబియా కథ": 1
        },
        "genre_counts": {
            "జానపద కథ": 2,
            "ఫాంటసీ ధారావాహిక": 1,
            "బేతాళ కథ": 1,
            "సామాజిక కథ": 3,
            "జాతక కథ": 1,
            "పురాణ కథనం": 1,
            "నీతి కథ": 2,
            "హాస్యం": 2,
            "పౌరాణిక ధారావాహిక": 1,
            "విజ్ఞాన వ్యాసం": 1
        }
    }
}
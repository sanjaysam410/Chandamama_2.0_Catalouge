{
    "book_id": "చందమామ_1985_05",
    "stories": [
        {
            "title": "సన్మానార్హత",
            "book_page_start": 9,
            "pdf_page_start": 9,
            "pdf_page_end": 12,
            "author": "శ్రీరామకమల్",
            "genre": "సాంఘికం",
            "moral": "నిజమైన కళాభిమానం, అహంకారం లేని గుణమే సన్మానానికి అర్హతను చేకూరుస్తుంది.",
            "keywords": [
                "కళాకారుడు",
                "ప్రదర్శన",
                "సన్మానం",
                "అహంకారం",
                "విద్యాధికుడు"
            ],
            "characters": [
                "ప్రతాపుడు",
                "సుగంధుడు",
                "గాయకుడు",
                "గ్రామాధికారి",
                "వామనమూర్తి"
            ],
            "locations": [
                "చందనపురం",
                "రాజధానీ నగరం"
            ],
            "content": "ప్రతాపు డనే అతడికి ఏ విద్యలోనూ ప్రావీణ్యం లేదు. కాని, అతడు కొందరు కళాకారులను చేరదీసి, వాళ్ళచేత ప్రదర్శన లిప్పించేవాడు. ఆ వచ్చిన డబ్బులో తను వాటా తీసుకునేవాడు. ఆ విధంగా అతడు చాలా డబ్బు సంపాయించాడు.\nఒకసారి ప్రతాపుడు, ఒక గాయకుడితో కలిసి చందనపురం అనే గ్రామానికి వెళ్ళాడు. అక్కడ ఆ గాయకుడి పాట కచ్చేరీకి బాగా డబ్బు వచ్చింది. కచ్చేరీ ముగిశాక, ఆ గ్రామంలో వుండే సుగంధుడు అనే ఆయన నుంచి, ప్రతాపుడికి పిలుపు వచ్చింది.\nసుగంధుడు, ప్రతాపుడికీ, గాయకుడికీ చెరొక బంగారు పతకంయిచ్చి, \"అద్భుత మైన గానం వినిపించిన గాయకుడికీ, అటువంటి చక్కటి గాయకుణ్ణి పది మందికీ పరిచయం చేసిన వ్యక్తికీ, నేను చేయగలిగిన సన్మానం యిదే !'' అన్నాడు సంతోషంగా.\nప్రతాపుడు ఆశ్చర్యపోయి, \"డబ్బు కోసం మేమీపని చేస్తున్నాం. ఇందులో మమ్మల్ని సన్మానించవలసినంత ఘనత ఏమున్నది?'' అన్నాడు.\n\"డబ్బు కోసం ప్రదర్శించినంత మాత్రాన, కళ కళ కాకుండా పోతుందా ? కళాకారుల్ని నీలాగా ప్రోత్సహించక పోయినా, యిలా సన్మానించే అవకాశం రావడం - నా అదృష్టం,'' అన్నాడు సుగంధుడు.\nఆ తర్వాత, ప్రతాపుడు తను ఏ కళా కారుణ్ణి చేరదీసినా, విధిగా చందనపురం వెళుతూండేవాడు. ఆ విధంగా ఒక శిల్పీ, చిత్రకారుడూ, కవి, మల్లుడూ చందన పురంలో తమ, తమ విద్యలను ప్రదర్శించి సుగంధుడి చేత బంగారు పతకాలు పొందారు.\nప్రతాపుడికి, సుగంధుడి విషయం ఆశ్చర్యంతోపాటు కుతూహలం కలిగిం చింది. అతడు ఎన్ని గ్రామాలు తిరిగినా, సుగంధుడి లాగా కళాకారులను సన్మా నించినవాళ్ళు కానరాలేదు.\nసుగంధుణ్ణి గురించి పదిమందికీ తెలియజెప్పాలనుకున్నాడు. ప్రతాపుడు, ఇందుకు సాయపడగలడనుకుని అతడు, చందనపురం గ్రామాధికారిని కలుసు కున్నాడు.\n\"ఆ సుగంధుణ్ణి గురించి అంతగా ఆలోచించకండి. అతడు పరమ గర్విష్ఠి. అందువల్లనే మేమంతా, అతడికి దూరంగా వుంటాం.'' అన్నాడు గ్రామాధికారి.\nప్రతాపుడికి గ్రామాధికారి మాటలు నమ్మబుద్ధి కాలేదు. ఒక కళాకారుడిలోని కళను గుర్తించి, సన్మానించాలనుకునే వ్యక్తి గర్విష్ఠి ఎలా అవుతాడు?\nగ్రామాధికారికి సుగంధుడంటే యిష్ట ముండి వుండదనుకుని, ప్రతాపుడు మరి కొందరు ఊరి పెద్దలతో మాట్లాడి చూశాడు. వాళ్ళు కూడా గ్రామాధికారి చెప్పినట్టే చెప్పారు.\nఎక్కడైనా ఒక గొప్పవాడుంటే, అతడి చుట్టూ వున్నవాళ్ళకు కొంత అసూయగా వుంటుంది! అందువల్లనే గ్రామ పెద్ద లందరూ అలా అంటున్నారని భావించి, ప్రతాపుడు ఒక రోజున స్వయంగా సుగంధుణ్ణి కలుసుకున్నాడు. సుగంధు డతడికి ఎప్పటిలాగే మర్యాద చేసి, వచ్చిన పని అడిగాడు.\nప్రతాపుడు ఎంతో వినయంగా, \"మీవంటివారిని, నేనెక్కడా చూడలేదు. కళలంటే ఎంతో అభిమానమున్న మీరు, కళలనెందుకు అభ్యసించలేదా అన్న శంక నన్ను పీడిస్తున్నది.'\" అన్నాడు.\n\"కళలను, నేనభ్యసించలేదని నీకెవరు చెప్పారు ?'' అన్నాడు సుగంధుడు శాంతంగా.\n“ఉత్తమ కళాకారుడు, తనకు తెలిసిన కళలను ప్రదర్శించనిదే వుండలేడుగదా? అందువల్ల, అలా అనుకున్నాను,\" అన్నాడు ప్రతాపుడు.\n\"కళలను అర్థం చేసుకోగల రసిక హృదయులు వుండాలి. వాళ్ళు చాలా అరుదు. పద, నా కళా ప్రావీణ్యం చూద్దువుగాని,\" అంటూ సుగంధుడు అతణ్ణి ఒక విశాలమైన గదిలోకి తీసుకు పోయాడు.\nఅక్కడ సుగంధుడు చెక్కిన అద్భుత మైన శిల్పాలూ, గీసిన అపురూపచిత్రాలూ వున్నవి. వాటిని చూసిన ప్రతాపుడికి నోట మాట రాలేదు.\nఇద్దరూ గదిలోంచి బయిటికి వచ్చాక సుగంధుడు, ప్రతా పుడితో' \"ఇప్పుడు నాకు పాడాలన్న ఉత్సాహం కలుగు తున్నది,\" అంటూ గొంతెత్తి పాడసాగాడు.\nఅద్భుత గానానికి ప్రతాపుడు తన్మయత్వం చెందాడు. కొంతసేపు తరవాత సుగంధుడు పాడడం ఆపగానే అతడు, ''అయ్యా, నా అదృష్టం చాలా గొప్పది ! మీ గానం వినే అవకాశం కలి గింది.'' అన్నాడు.\nసుగంధుడు నవ్వి, \"నాకు పదు నారేండ్లు నిండకమునుపే, అన్ని విద్యలూ నేర్చుకున్నాను. మా ఇంటి వెనక విశాల మైన తోట వున్నది. ఆ తోటలోని ప్రకృతే నాకు శ్రోత, ప్రేక్షకులు. అక్కడే నా కళా ప్రదర్శన జరుగుతుంది. నాకు కవిత్వం వచ్చు. యుద్ధవిద్యలు నేర్చాను. ఒక్క మాటలో - అరవైనాలుగు కళలను ఆపోసనపట్టాను.” అన్నాడు.\n\"మీరు చాలా గొప్పవారు. మీ గొప్ప తనం మరుగున పడిపోవడానికి వీల్లేదు. నేను, మిమ్మల్ని రాజధానీ నగరానికి తీసుకువెళతాను. అక్కడ రాజుగారి ముందు, మీ కళాప్రదర్శన ఏర్పాటు చేస్తాను. మహారాజే స్వయంగా మీకు సన్మానం చేస్తారు.\" అన్నాడు ప్రతాపుడు ఉత్సాహంగా.\n\"నేను అల్పులముందు. నా విద్యలను ప్రదర్శించను. నన్ను సన్మానించే అర్హత గలవాడు యింకా ప్రపంచంలో పుట్టలేదు. అంతవరకూ, ఎవరి సన్మానాన్నీ నేను అంగీకరించను.'' అన్నాడు సుగంధుడు.\nఆ మాటలకు ప్రతాపుడు తెల్లబోయి \"మీరు సన్మానించినపుడు, ఎవరైనా మీ అర్హతల గురించి అడిగారా? మిమ్మల్ని సన్మానించాలంటే, అర్హతల గురించి అడగడం అన్యాయం కదా!\" అన్నాడు.\nసుగంధుడు దర్పంగా నవ్వి, \"ఎవరి నైనా సన్మానించగల అర్హతలు, నాకున్నవి. నన్ను సన్మానించే అర్హత మాత్రం ఎవరికీ లేదు,\" అని కొంచెం ఆగి, “ఇక్కడి పక్క గ్రామంలోని జమీందారుగారింటికి, వామనమూర్తి అనే వీణావిద్వాంసుడు వచ్చాడు. ఆయన్నిక్కడికి పిలిచి సన్మా నించదలిచాను. రాదలుచుకుంటే, నా వెంటరా,” అన్నాడు..\nసుగంధుడి వెంట ప్రతాపుడు, ఆ వీణా విద్వాంసుడి దగ్గిరకు వెళ్ళాడు. విద్వాం సుడు సుగంధుడి కోర్కె వింటూనే, అతడి ముఖం కేసి తేరి పారచూసి, \"నాకు, మీరు సన్మానం చేస్తారా ? ఆశ్చర్యం! గానకళలో — అందునా వీణా వాదన గురించి మీకేం తెలుసు? మీ అర్హతలేమిటి?\" అని అడిగాడు.\nసుగంధుడు ఒక క్షణకాలం నివ్వెర పోయి, మారు మాట్లాడకుండా తల వంచుకుని, అక్కణ్ణించి బయలుదేరాడు. ప్రతాపుడు అతణ్ణి అనుసరించాడు.\nదారిలో ప్రతాపుడు, సుగంధుడితో, “మీలాంటివాడే అయిన మరొక వ్యక్తిని చూడవలసిరావడం, నా అదృష్టమో, దురదృష్టమో చెప్పలేను. కాని, ఒక సంగతి: మీలో ఎంత ప్రతిభ వున్నప్పటికీ, మీ గర్వం కారణంగా, మీకు సన్మానార్హత లేదు. అర్హతలేని మిమ్మల్ని సన్మానించా లనుకోవడం, నా తెలివి తక్కు వ !\" అన్నాడు.\nఆ తర్వాత ప్రతాపుడు ఏనాడూ సుగంధుడి ఇంటికి వెళ్ళలేదు.",
            "book_page_end": 12
        },
        {
            "title": "కంచుకోట",
            "book_page_start": 13,
            "pdf_page_start": 13,
            "pdf_page_end": 20,
            "author": "చందమామ బృందం",
            "genre": "ఫాంటసీ, ధారావాహిక",
            "moral": "ప్రమాదకరమైన పరిస్థితులలో కూడా ధైర్యంగా ఉండి, అపరిచిత వ్యక్తులను గుడ్డిగా నమ్మకూడదు.",
            "keywords": [
                "మాంత్రికురాలు",
                "శంఖం",
                "యౌవనం",
                "అగ్నిపక్షి",
                "కాలసర్పం"
            ],
            "characters": [
                "చంద్రవర్మ",
                "కాపాలిని",
                "భైరవుడు",
                "శంఖుడు",
                "సుబాహుడు"
            ],
            "locations": [
                "వీరపురనగరం",
                "అడవి",
                "శంఖుడి మంత్రగృహం"
            ],
            "content": "[చంద్రవర్మ నదిలోపడి కొట్టుకుపోయి, ఒకానొక అడవి మధ్య ఒడ్డుపట్టాడు. అతడు తెప్పరిల్లి అడవిలో ప్రవేశించేసరికి, చెట్ల నుంచి కేకలు వినిపించినై. తరవాత చంద్రవర్మ కాపా లిని అనే మంత్రగత్తె గృహం చేరాడు. ఆమె గాజు గోళంలో వీరపురనగర పరిస్థితినీ, సేనాని ధీరమల్లుడు శత్రువులచే చుట్టుముట్టబడుతూండటాన్నీ చంద్రవర్మకు చూపింది. తరువాత — ]\nకాపాలిని చంద్రవర్మ భుజం మీద చేయి వేసి, \"నాయనా, చంద్రవర్మా! అధైర్య పడకు, కష్టాలు కలకాలం వుండవు. తిరిగి ఏదో ఒకనాడు నీ రాజ్యాన్ని జయించుకోగలపు. నాకు వాగ్దానం చేసిన విధంగా సాయపడ్డావంటే, ఆ తరవాత నీకు అన్నివిధాలా తోడ్పడతాను.\"అన్నది.\nకాపాలిని మాటలు చంద్రవర్మ కేమాత్రం ఉత్సాహం కలిగించలేదు. నూరు యోజనాల అవతల వున్న శంఖు డనే మాంత్రికుడి మంత్రగృహం ప్రవే శించి, కాపాలిని కోసం తను ఒకానొక వస్తువును సంగ్రహించుకు రావాలి. ఆ ప్రయత్నంలో తను చావకుండా బయట పడగలిగితే — అప్పుడు కాపాలిని తనకు చేస్తానన్న సహాయం ఉపయోగ ప డు తుంది. అలా కాక ఒక వేళ తను మరణిస్తే....\nచంద్రవర్మ ఆలోచిస్తున్న విషయం ఏదో గ్రహించినదానిలా కాపాలిని ఒక్క సారి నిట్టూర్చి, అంతలోనే చిరునవ్వు నవ్వుతూ, \"నాయనా, వర్మా! నీవు ఆలో చిస్తున్న సంగతేదో నేను గ్రహించాను. నువ్వీ నిమిషాన యిక్కణ్ణించి వెళ్ళి పోదలిస్తే, వెళ్ళిపోవచ్చు: నేను ఆటంక పరచను. కాలనాగు గాని, అడవిలోని చెట్టుచేమలు గాని నీకు ఏమాత్రం హాని చేయవని హామీ యిస్తున్నాను. సరేనా?\" అన్నది.\nతను యిక్కడి నుంచి నిరాటంకంగా వెళ్ళిపోవచ్చునన్న మాట వింటూనే చంద్రవర్మ దిగాలుపడిపోయాడు. తను యిక్కడినించి వెళ్ళదలిచినా, వెళ్ళేం దుకు ఒక స్థానం అంటూ ఎక్కడా వున్నట్టు అతడికి కనబడలేదు. ఇప్పటి పరిస్థితుల్లో తమ అడవుల వెంటా, కొండల వెంటా ఒంటరిగా తిరగటం తప్ప చేయ గలిగిందేమీ లేదు. తండ్రి మరణించాడు! రాజ్యం శత్రువుల హస్తగతం అయింది! విశ్వాసపాత్రుడైన సేవకుడు సుబాహుడు కనబడకుండా పోయాడు !\n\" కాపాలినీ, నేను నీకు నా సర్వ శక్తులా సాయపడేందుకు ప్రయత్నిస్తాను. శంఖుడనే మాంత్రికుడి మంత్రగృహం నుంచి నేను తేవలసిన వస్తువేమిటి? \" అన్నాడు చంద్రవర్మ ఉత్సాహంగా.\nకాపాలిని ముఖం వికపించింది. ఆమె మెత్త మీది నుంచి లేచి తన చేత గల మానవాళికతో, గోడ పక్కన వున్న కొయ్య బొమ్మ తల మీద గట్టిగా కొడుతూ, \"భైరవా! మన యింటికి అతిథి వచ్చాడు. త్వరగా విందు భోజనం వడ్డించు.\" అన్నది.\nఆ వెంటనే ఇల్లు దద్దరిల్లేలా 'హుం' అన్న బొబ్బ కేకతో ఒక మహాకాయుడు ప్రత్యక్షమై, \"ఇదుగో, విందు భోజనం! \" అంటూ అన్నిరకాల పదార్థాలూ, పిండి వంటలూ ఒక బంగారు పళ్ళెంలో తెచ్చి చంద్రవర్మ ముందు పెట్టాడు.\nచంద్రవర్మకు ఎక్కడలేని ఆకలీ పుట్టుకొచ్చింది. అతడు భోజనం చేస్తు న్నంత సేపూ ఒకపక్క భైరవుడూ, మరో పక్క కాపాలినీ తృప్తిగా చూస్తూ నిల బడ్డారు. చంద్రవర్మ తినగలిగినంత తిని, మిగిలిన పదార్థాలతో బంగారు పళ్ళెరాన్ని దూరంగా తోయగానే, భైరవుడు చేయి కడుక్కునేందుకు నీళ్ళు తెచ్చాడు.\nకాలనాగూ, భైరవుడూలాటి భయంకర శక్తులను తన చేతుల్లో వుంచుకున్న కాపాలిని, శంఖుడి మంత్రగృహం నుంచి తనకు కావలిసిన వస్తువును వాళ్ళద్వారా ఎందుకు తెప్పించుకో లేదు? వాళ్ళకన్న తనలో వున్న అధిక శక్తులేమిటి? ఇందులో ఏదైనా మోసం లేదుగదా ? అనుకున్నాడు చంద్రవర్మ.\n“నాయనా, చంద్రవర్మా ! ఇప్పుడు ముఖ్య విషయాలగురించి మాట్లాడదాం. శంఖుడి మంత్రగృహంలో అపూర్వ శక్తులు గల ఒక శంఖం వున్నది. ఒకానొక మూలికతో కాచిన కషాయం అందులో పోసి తాగిన వాళ్ళకు వృద్ధాప్యం నశించి తిరుగా యౌవనం లభిస్తుంది. వెయ్యేళ్ళ వరకూ తిరిగి వృద్ధాప్యం వాళ్ళకేసి ముఖం చూపదు. ఇప్పటికి పది వందల ఎనభైఏళ్ళ క్రితం ఆ చికిత్స పొందాను. అప్పట్లో మాంత్రికుడైన శంఖుడు నాకు విరోధి కాడు. కాని, ఆ తరవాత అతడికి నాతో బద్ద విరోధం ఏర్పడింది.'\" అంటూ కాపాలిని చటుక్కున వెనుదిరిగి, భైర వుడికేసి కళ్ళురుముతూ చూసి, \"ఛీ. నీచుడా! నీ పాడుబుద్ధి పోనిచ్చావుకాదు, ‘\" అంటూ మానవాస్థికతో అతడి తలమీద బాదింది. వెంటనే భైరవుడు పెద్దగా మూలిగి ఠపీ మంటూ కొయ్యబొమ్మలా అయిపోయి గోడపక్కన కూలబడ్డాడు.\n\"వాడు నీ సేవకుడే గదా, ఎందుకు అంత కఠినంగా కొట్టావు?\" అని అడిగాడు చంద్రవర్మ.\nకాపాలిని వికటంగా నవ్వింది. “వాడు నా సేవకుడే, కాని వీలయితే నా రహస్యాలు తెలుసుకుని, నన్ను తుద ముట్టించి శంఖుడి దగ్గిరకు పారిపోవటానికి వెను దీయని నీచుడు. అసలు యీ తుచ్ఛ భూతాలతో వచ్చిన చిక్కే యిది. వాళ్ళు సేవచేస్తున్న మాంత్రికులకన్న బలవంతు లెవరైనా కనిపిస్తే, వారి అండ చేరటానికి ప్రయత్నిస్తారు. అందుకే వాణ్ణి కొయ్య ముక్కలా చేసి అక్కడ పడవేసి వుంచు తున్నాను. శంఖుడు నా రహస్యాలు కనుకునేందుకు చాలామందిని పంపాడు. వాళ్ళకు పట్టిన దుస్థితి చూశావు గదా?\" అంటూ కాపాలిని ద్వారానికి తోరణంలా వేలాడగట్టిన కపాలాలను చంద్రవర్మకు చూపించింది.\nకపాల తోరణాన్ని చూస్తూనే చంద్రవర్మ నిలువెల్లా పణికిపోయాడు. ఈక్షణం వరకూ అతడు వాటికేసి పరీక్షగా చూసి వుండలేదు. శంఖుడు పంపిన దూతలు కాపాలినివల్ల హత మార్చబడి ద్వారానికి తోరణాలయ్యారు. అదే విధంగా కాపాలిని పంపిన దూతలు శంఖుడిచేత చంపబడి అతడి మెడలో హారాలై వుండవచ్చు !\n• \"కాపాలినీ! నువ్వు పంపిన దూతల కపాలాలను కూడా శంఖుడు యిదే విధంగా ఉపయోగించుకునివుండవచ్చు,\" అన్నాడు చంద్రవర్మ అనుమానంగా.\nకాపాలిని లేదన్నట్టు తల అడ్డంగా తిప్పింది. \"నేనింతవరకూ అతడి దగ్గిరకు ఎవరినీ పంపలేదు. ఆ అపూర్వ శక్తులు గల శంఖాన్ని తస్కరించుకు రావాలంటే, అందుకు సమర్థుడైనవాడెవడో నాకు తెలుసు\" అన్నది.\n\"ఆ సమర్థుడైనవాణ్ణి నేనని నీ అభ ప్రాయం, అంతేనా?\" అన్నాడు చంద్ర వర్మ ఎంతో ఆశ్చర్యపడుతూ.\n\"అవును, వర్మా !'' అన్నది కాపాలిని ఉత్సాహంగా. \"నీవు యువకుడివి, అంతే కాక క్షత్రియుడివి, ఆ పైన రాజ్యాన్నీ, బంధు మిత్రులనూ.... సర్వం కోల్పోయిన వాడివి. అలాంటి నీకన్న సాహసికుడు నాకెవరు దొరుకుతారు ? ఈ ప్రయత్నంలో నీవు జయించావంటే, ఆ తరువాత నీవు రాజువే కాదు, మొత్తం దేశానికే చక్ర వర్తివి కాగలవు. దానికి మార్గం ఏమిటో ఆ అపూర్వశక్తులు గల శంఖాన్ని నా దగ్గిరకు తెచ్చిన తరవాత చెపుతాను.\" అన్నది.\nకాపాలిని మాటలు చంద్రవర్మకు ఎంతో ఉత్సాహాన్ని కలిగించినై. కాని, అతడి హృదయంలో ఎక్కడో నలుసంత అను మానం కూడా లేకపోలేదు. తనచేత ఆ శంఖాన్ని తెప్పించేందుకు కాపాలిని తనకు యీ విధమైన ఆశలు చూపుతూ వుండ వచ్చు.\n\"సరే, ఆ మాంత్రికుడుండే చోటుకు వెళ్ళవలసిన మార్గం ఏమిటో చెప్పు. బయలుదేరుతాను.\" అన్నాడు చంద్ర వర్మ. అతడిలో ఎక్కడ లేని తెగింపూ వచ్చింది.\nకాపాలిని ఇంటి బయటికి దారి తీసింది. ఆమె వెనకనే చంద్రవర్మ బయటికి వచ్చాడు.\nసూర్యుడు పడమటి దిక్కుకు జారు తున్నాడు. కాపాలిని ఉత్తర దిక్కు కేసి తిరిగి, చూపుడు వేలితో అటు కేసి చూపుతూ, \"ఈ దిక్కుగా నూరు యోజనాల దూరంలో శంఖుడు వుండే కొండా, దాని మీద అతడి మంత్రగృహం వున్నవి. ఆ గృహంలోని పూజామంది రంలో ఆ అపూర్వశక్తులు గల శంఖం ఒక నాగుబాము మెడలో వేలాడుతూ వుంటుంది. ఆ నాగుబాము గోడకు వున్న ఒక బలమైన మేకుకు వేలాడుతూ వుంటుంది. నువ్వు మాంత్రికుడైన శంఖుడి. నుంచి దానిని అతడితో మంచిగా స్నేహం చేసిగాని, లేక ఉపాయంతో మోసం చేసిగాని, ఆఖరుకు ప్రాణం తీసి అయినా సరే, తేవలసి వుంటుంది,\" అన్నది.\n\"అంత గొప్ప మాంత్రికుణ్ణి చంపడం కూడా సాధ్యమేనా?\" అన్నాడు చంద్ర వర్మ ఆశ్చర్యంగా.\n\"ఎందుకు కాదు ? ఎంత గొప్ప మాంత్రికుడైనా ఏదో ఒకనాడు చావక తీరదు. శంఖుడు ఇందుకు భిన్నం కాదు. అతణ్ణి హతమార్చటం ఏ విధంగా సాధ్యమో నువ్వే ప్రయత్నించి తెలుసుకో వలసి వుంటుంది.\" అన్నది కాపాలిని.\n\" అయితే, యిక నేను బయలుదేరు తామ.\" అంటూ చంద్రవర్మ తన దుస్తుల కేసి, ఒరలో వున్న కత్తి కేసి ఓమారు చూసుకుని ముందుకు నడిచాడు.\nచంద్రవర్మ రెండు మూడడుగులు వేశాడో లేదో, వెనక నుంచి కాపాలిని ఆత్రంగా: ముందుకు వచ్చి. అతడి భుజాన్ని పట్టుకుని అపుతూ, \"నాయనా, వర్మా! ఒక ముఖ్యమైన సంగతే మరిచి పోయాను. శంఖుడి దగ్గిర ఒక వింత పక్షి వున్నది. దాని బలమూ, వేగమూ చెప్ప నలవికాదు. దాని పేరు అగ్నిపక్షి. అది 'ప్రతిరోజూ' సూర్యాస్తమయం వేళ ఆహార సంపాదనకు బయలుదేరి, తిరిగి నడి రేయికి మాంత్రికుడి గృహం చేరుతుంది. అది ఆకాశంలో ఎగురుతున్నప్పుడు పెద్ద అగ్నిజ్వాలలా ప్రకాశిస్తుంది. దాని గుర్తుల ఆధారంతో, నీవు దారి తప్పకుండా మాంత్రికుడి గృహం చేరవచ్చు. నువ్వు వెళ్ళి రావలసిన దూరం రెండు వందల యోజనాలు. ఎంత కాలంలో పని పూర్తి చేసుకుని తిరిగి రాగలవు?\" అని అడిగింది.\nకాపాలిని అడిగిన ఈ ప్రశ్న చంద్ర వర్మకు వింతగా తోచింది. అడవి మార్గానా, కొండదారుల వెంటా పడి నూరు యోజ నాలు నడవాలి. ఆ తరవాత మహా శక్తి వంతుడైన శంఖుణ్ణి లోబరుచుకుని ఆ శంఖం చేజిక్కించుకోవాలి. తిరిగి వచ్చేం దుకు నూరు యోజనాలు నడవాలి. మార్గ మధ్యంలో ఎన్ని ప్రమాదాలను ఎదుర్కో వలసివస్తుందో ఆ దేవుడికే తెలియాలి. అలాంటప్పుడు యింత కాలానికి తిరిగి రాగలనని మాట యివ్వటం ఎలా సాధ్యం అవుతుంది ?\nచంద్రవర్మ ఆలోచనలను పసికట్టిన దానిలా కాపాలిని వెల వెల పోతూ, \"అవును, వర్మా. నువ్వు చేయబూనిన సాహసం నాకు తెలియంది కాదు. కాని, యీనాటి నుంచి ఒక్క సంవత్సరంలో నీవు ఆ శంఖం తెచ్చి నా కివ్వగలిగితేనే. దానివల్ల నాకు ఉపయోగం వుంది. ఆ గడువుకు ఒక్క రోజు దాటినా అది నాకెందుకూ పనికిరాదు. సరే, ఏ కారణం వల్లనైనా నీవు తిరిగి ఒక సంవత్సరంలో రాలేకపోతే, యిక్కడ నేను వుండను. కాని, నీకు చేస్తానన్న సహాయం మాట మరవను. గాజుగోళం వున్న బల్ల సొరు గులో ఒక తాళపత్రం వుంచి పోతాను. దానిలో ఆ శంఖాన్ని నీ మేలుకు ఎలా ఉపయోగించుకోవాలో లిఖించబడి వుంటుంది.” అన్నది కాపాలిని.\nకాపాలిని అన్న ఈ మాటలతో చంద్ర వర్మకు ఆమె మీద ఎక్కడలేని విశ్వా సమూ కలిగింది. మాంత్రికురాలు తనను మోసగించటం లేదని అతడు నమ్మాడు. ఆ కారణం వల్ల చంద్రవర్మ చటుక్కున మాంత్రికురాలి రెండు చేతులూ ఆప్యా యంగా పట్టుకుని, \"ఒక్క సంవత్సరంలో ఆ శంఖాన్ని తీసుకుని నేను వస్తాను.\" అంటూ ఆమె చేతులు వదిలి ముందుకు నడిచాడు. ఉ వెంటనే కాపాలిని, \" కాలనాగూ !\" అంటూ మూడు తలల సర్పాన్ని పిలిచింది. సర్పం బుసలు కొడుతూ దగ్గిరకు రాగానే ఆమె చంద్రవర్మను సర్పానికి చూపుతూ, \"అతడికి అడవి దాటేవరకూ రక్షణగా వుండి రా!\" అని ఆజ్ఞాపించింది.\nకాలసర్పం ఒక్క దూకున చంద్రవర్మ ముందుకు వెళ్ళి, అతడికి మార్గం చూపుతూ నడవసాగింది. చంద్రవర్మ చెట్లలో కొంత దూరం వెళ్ళిం తరవాత వెనుదిరిగి చూశాడు. అతడికి కాపాలిని కనిపించలేదు. కాని, ఇల్లు వుండవలసిన చోట గద్ద తలా, రెక్కలూ - సింహ శరీరంతో వున్న ఒక పెద్ద వికృతాకారం కంటబడింది. [ఇంకావుంది]",
            "book_page_end": 20
        },
        {
            "title": "దయాగుణం",
            "book_page_start": 21,
            "pdf_page_start": 21,
            "pdf_page_end": 27,
            "author": "చందమామ బృందం",
            "genre": "బేతాళ కథలు",
            "moral": "దయ అనేది మంచి గుణమే అయినప్పటికీ, దానిని విచక్షణారహితంగా చూపించడం వల్ల దాతకు నష్టమూ, దుర్మార్గులకు ప్రోత్సాహమూ కలగవచ్చు.",
            "keywords": [
                "దయ",
                "దొంగతనం",
                "క్షమ",
                "విక్రమార్కుడు",
                "మానవ స్వభావం"
            ],
            "characters": [
                "విక్రమార్కుడు",
                "బేతాళుడు",
                "దయానిధి",
                "రాముడు",
                "రాముడి కొడుకు"
            ],
            "locations": [
                "శ్మశానం",
                "గ్రామం"
            ],
            "content": "పట్టువదలని విక్రమార్కుడు చెట్టువద్దకు తిరిగి వెళ్ళి, చెట్టుపై నుంచి శవాన్ని దించి, భుజాన వేసుకుని ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, రాజా, నీలో వున్న దయాగుణంకొద్దీ, ఫలాని కార్యం సాధిస్తానని ఎవరికో మాటయిచ్చి, వాగ్దానభంగం జరుగుతుందన్న భయంతో, ఈ భయంకర శ్మశానంలో నానా అగ చాట్లూ పడుతున్నావని, నాకు అనుమానం కలుగుతున్నది. మనిషిలో వుండే మంచి గుణాలన్నిటిలో, దయాగుణం భూషణం లాంటిది. కాని, మనిషి దాన్ని విచక్షణా రహితంగా ప్రదర్శిస్తే, అనేక అనర్థాలకు దారి తీస్తుంది. ఇందుకు ఉదాహరణగా నీకు, దయానిధి అనే ధనికుడి కథ చెబుతాను, శ్రమ తెలియకుండా విను.\" అంటూ యిలా చెప్పసాగాడు :\nఒకానొక గ్రామంలో దయానిధి అనే ధనికుడుండేవాడు. పేరుకు తగ్గట్టే ఆయన ఎంతో దయగలవాడు. తనపట్ల తప్పు చేసినవారిని కూడా ఆయన మనస్ఫూర్తిగా క్షమించేవాడు. అంతేకాదు, ఎవరైనా తప్పు చేస్తే, ఎందుకు చేశారో ఆలోచించి, మళ్లీ వాళ్ళా తప్పు చేయకుండా నీతిబోధ చేసేవాడు.\nదయానిధి యింట్లో రాము డనే పని వాడున్నాడు. వాడు చిన్నతనం నుంచీ దయానిధి ఇంట్లో పెరిగాడు. అందువల్ల, మిగతా పనివాళ్ళ మీద కంటె, రాము డంటే ఆయనకు ప్రత్యేకాభిమానం వుండేది.\nఇలా వుండగా, కొంతకాలానికి రాముడికి పెళ్ళయింది. రాముడు అస్త మానూ భార్యకు దయానిధి గొప్పతనం గురించి చెబుతూండేవాడు. ఆయన తన కెన్ని ఉపకారాలు చేశాడో వాడు భార్యకు వివరంగా చెప్పుకున్నాడు.\nరాముడి భార్య ఆశాపాతకి. ఆవిడ రాముడితో, \" నీ యజమాని గురించి యిన్ని కబుర్లు చెబుతావు. వాళ్ళింట్లో బోలెడు పట్టుచీరలున్నవి; నాకు ఒక్క టైనా లేదు. ఆయన భార్యకూ, కూతురికీ చాలా నగలున్నవి; నాకు ఒక్కటైనా లేదు,\" అన్నది.\nరాముడికి యిది నిజమేననిపించింది. అయితే, వాడేనాడూ యిది కావాలని యజమానిని అడగలేదు. దయానిధి తనే వాడి అవసరాలు కనిపెట్టి, అడగకుండానే వాడికి కావలసినవి సమకూర్చేవాడు.\nరాముడు తన భార్య అన్న మాటలు తోటి పనివాళ్ళకు చెప్పాడు. వాళ్ళు. వాణ్ణి మందలించి, \"ఎవరి తెలివీ, చొర వలనుబట్టి, వాళ్ళ సంపాదన వుంటుంది. మన యజమానిలాంటి వాళ్ళు పచ్చగా వుంటేనే మనకు రోజులు సుఖంగా గడు స్తాయి. ఇప్పుడు మనం చేస్తున్న పనే. యింకెపరిదగ్గిరకైనా వెళ్ళి చేద్దామంటే -- ఎవరూ దయానిధిగారిచ్చినంతగా యివ్వరు. మా అందరిలో, నువ్వంటేనే ఆయనకు ఎక్కువ అభిమా నం,\" అన్నారు.\nరాముడికి వాళ్ళు చెప్పిందీ నిజమే ననిపించింది. ఆ సంగతి వాడు భార్యకు చెప్పాడు.\n\"అంటే, నువ్విక్కడ పని చేసినంత కాలం. నీ బతుకు ఎదుగూ, బొదుగు ల్లేకుండా వుంటుందన్నమాట! నువ్వు కూడా, నీ యజమానిలాగే మరేదైనా సొంత పని చేసుకుని డబ్బు సంపా యించరాదా ?'' అన్నది రాముడి భార్య.\n“నాకా తెలివితేటలు లేవు!'' అన్నాడు రాముడు.\n\"అయితే దొంగతనం చెయ్యి.\" అన్నదావిడ కసిగా.\nదొంగతనం అనగానే రాముడు భయ పడ్డాడు. ఎలా చేయాలో, ఎక్కడ చేయాలో కూడా వాడికి అర్థంకాలేదు.\n“నీ యజమాని ఇంట్లోనే దొంగతనం చెయ్యి. ఆయనకు నీ మీద చాలా నమ్మకం. అందువల్ల అన్నీ నీకు అందు బాటులోనే వుంటవి. విలువైనదేదైనా చేజిక్కించుకుని రా. ఆ డబ్బుతో ఎకడి కైనా వెళ్ళి, ఏదో ఒక వ్యాపారం చేసి బోలెడు సంపాయించవచ్చు. అప్పుడు నాకు వంటినిండా పట్టుచీరలు, మెడ నిండా నగలు !\" అన్నది రాముడి భార్య ఉత్సాహంగా.\nఇందుకు రాముడు వెంటనే ఒప్పుకో లేదు. భార్య పోరగా, పోరగా చివరకు సరేనన్నాడు.\nఒకరోజున వాడు దయానిధి ఇల్లంతా కలయతిరుగుతూ, ఒక గదిలో ఇనప్పెట్టె తలుపులు తెరిచి వుండడం గమనించాడు. వాడు అటూ యిటూ చూసి పెట్టెలోంచి ఒక వరహాల మూట తీసుకుని, గబగబా ఇంటికిపోయి దాన్ని భార్యకిచ్చాడు.\nవాడి భార్య అందులోని వరహాలు లెక్కపెట్టి. \"అబ్బా. ఎంత డబ్బో !'' అన్నది ఆనందంగా.\nమర్నాడు దయానిధికి డబ్బు పోయిన విషయం తెలిసింది. అప్పుడాయన విచా రంగా, \"ఇది దొంగల పనికాదు!\" అను కుని పనివాళ్ళను పిలిచి, సంగతి చెప్పి, \"మీలో ఎవరో యీ దొంగతనం చేశారు. ఇంత కాలం విశ్వాసంగా పనిచేసిన వాడొకడు, దొంగతనానికి పాల్పడ్డాడంటే, తప్పు నాదే అయి వుండాలి. మీకు నా మీద అభిమానం తగ్గిపోయింది!'' అని కళ్ళనీళ్లు పెట్టుకున్నాడు.\nదొంగతనం గురించి కోప్పడటానికి బదులు, బాధపడుతున్న యజమానిని చూసి, పనివాళ్ళందరికీ భయభక్తులతో పాటు, ఆయనపట్ల అభిమానం కూడా మరింత పెరిగింది.\nపనివాళ్ళల్లో ఇద్దరు, దయానిధితో ''అయ్యా, మేమిద్దరం వెళ్ళి, మిగతా పని వాళ్ళ ఇళ్ళు సోదా చేసివస్తాం. అంత వరకూ మిగిలినవాళ్ళంతా యిక్కడే వుంటారు.\" అన్నారు.\nసోదా చేయగా డబ్బు రాముడి ఇంట్లో దొరికింది. తన గతి ఏమికానున్నదో అని రాముడు హడలిపోయాడు.\n\"నీకేం కావాలన్నా, నేనిస్తున్నానుగా? దొంగతనం ఎందుకు చేశావు? నావల్ల, నీకేదైనా లోటు జరిగిందా?\" అని దయానిధి, రాముణ్ణి అడిగాడు బాధగా.\nరాముడు, ఆయన కాళ్ళపై పడ్డాడు. దయానిధి వాణ్ణి క్షమించి, “ఇంకెప్పుడూ, యిలాంటి పని చెయ్యకు,\" అన్నాడు.\nఆ తర్వాత రాముడు మళ్ళీ యజమాని ఇంట్లో దొంగతనం చెయ్యలేదు. కాని, అక్కడ వాడికి బతుకు దుర్భరమయింది. ఒకవంక డబ్బు సంపాయించమని భార్య రోజు తప్పకుండా పోరుతున్నది; ఇంకొక వంక తోటి పనివాళ్ళందరూ వాణ్ణి దొంగ, దొంగ అని హేళన చేసి చిన్నచూపు చూస్తున్నారు.\nఒక రోజున రాముడు, దయానిధి వద్దకు వెళ్ళి, ''బాబుగారూ. అందరూ నన్ను దొంగ అని అవమానిస్తున్నారు. నేనింకెక్కడికైనా వెళ్ళిపోతాను. సెల విప్పించండి,\" అన్నాడు.\nదయానిధి మిగతా పనివాళ్ళనందర్నీ మందలిస్తానన్నాడు. వాడి భార్య కొక పట్టుచీర కొనిపెడతానన్నాడు. ఇలా ఎన్నో విధాల నచ్చజెప్ప చూస్తూ, \"నువ్వు మరొకచోటుకు పోతే కష్టపడతావన్నది. నా భయం. చిన్నప్పటి నుంచీ, మా ఇంట్లోనే పెరిగినందున నువ్వంటే నాకు అభిమానం. నువ్వు వెళ్ళిపోవడానికి, నావల్ల ఏదో లోటు జరిగిందేమో అని, నా అనుమానం. ఈ మూడు కారణాల వల్లా - నువ్వు వెళ్ళిపోతానంటే, నాకెంతో విచారంగా వున్నది,\" అన్నాడు ఆఖరుకు.\nఎన్నిచెప్పినా రాముడు వినకపోయే సరికి, ఆయన వాడికి కొంత డబ్బిచ్చి, \"ఎక్కడికి వెళ్ళినా, నువ్వు సుఖంగా వుండాలి. అదే నా కోరిక!'' అన్నాడు. రాముడు వెళ్ళిపోయాడు.\nవ్యవహారాలూ స క్రమంగా, దక్షతతో చూసుకుంటున్నాడు.\nఒక రోజు రాత్రి సుమారు ఇరవైఏళ్ళ యువకు డొకడు, దయానిధి ఇంట్లో దొంగ తనానికి ప్రవేశించి దొరికిపోయాడు. వాడు దయానిధి కాళ్ళ మీద పడి. \"నన్ను క్షమించి వదిలి పెట్టండి! నేను ఒకప్పుడు మీ ఇంట్లో పనిచేసి వెళ్ళిపోయిన, రాముడి కొడుకును !'' అన్నాడు.\nదయానిధి ఆశ్చర్యపోయి, రాముడి వివరాలడిగాడు.\nరాముడు, దయానిధి యిచ్చిన డబ్బుతో కూరగాయల వ్యాపారం ప్రారంభించాడు. కాని, అందులో వచ్చే లాభం, వాడి తిండి, బట్టకు బొటాబొటిగా సరి పోతున్నది. వాడి భార్య. భర్తను ప్రోత్స హించినట్టే కొడుకును కూడా `దొంగ తనాలకు ప్రోత్సహిస్తున్నది.\n''అయితే, నువ్వు నా ఇంటికే దొంగ తనానికి ఎందుకొచ్చావు ?\" అని అడి గాడు దయానిధి రాముడి కింకా తనపై పగ పోనందుకు ఆయన మనసులో నొచ్చుకున్నాడు.\n\"మొదటి దొంగతనం, మీ ఇంట్లోనే చేయమన్నాడు. మా నాన్న. దొంగతనం నేర్చుకునేందుకు, మీ ఇల్లే అనువుగా వుంటుందట! ఒక వేళ పట్టుబడినా, మీరు క్షమించి వదిలేస్తారట!'' అన్నాడు రాముడి కొడుకు.\nదానికి విక్రమార్కుడు, “సమాజంలో దయానిధి లాంటివాళ్ళు. చాలా అరుదైన మనుషులు. రాముడు దొంగతనం చేసి నప్పుడు క్షమించినా, వాడు తన దయా గుణాన్ని నమ్మలేదనీ, అందుకే వెళ్ళి పోయాడనీ, అతడి కొక అనుమానం వున్నది. కాని వాడు తన కొడుకును, తన ఇంటికే దొంగతనానికి పంపుతూ, తన దయాగుణాన్ని మెచ్చుకోవడంతో, ఆ అనుమానం తొలిగిపోయింది. ఆ కారణం వల్లనే, తన మీద అంత నమ్మకం వుంచిన రాముడి కుటుంబాన్ని ఆదుకోవాలను కున్నాడు. అదేశీ అమాయకత్వం కాదు. మంచి మనసు గల మనిషి, ఇతర్లమెప్పు కోసం అర్థించడు. కాని, ఆ మంచితనం ఇతర్లు గుర్తించినప్పుడు తప్పక ఆనం దిస్తాడు. దయానిధి ప్రవర్తనకు అదే మూలకారణం,\" అన్నాడు.\nరాజుకు ఈ విధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. —(కల్పితం)",
            "book_page_end": 27
        },
        {
            "title": "సమయస్ఫూర్తి",
            "book_page_start": 28,
            "pdf_page_start": 28,
            "pdf_page_end": 28,
            "author": "సి. యస్. ఎ. షరీఫ్",
            "genre": "హాస్యం",
            "moral": "తెలివైన వ్యక్తులు తమ పనితీరును పరిస్థితులకు అనుగుణంగా మార్చుకుని, తాము అడిగిన ప్రతిఫలాన్ని పొందుతారు.",
            "keywords": [
                "జమీందారు",
                "రంగు",
                "మోసం",
                "సమయస్ఫూర్తి",
                "తెలివి"
            ],
            "characters": [
                "సోమనాధుడు",
                "జమీందారు",
                "జమీందారు భార్య"
            ],
            "locations": [
                "సిరిపురం",
                "విశ్రాంతి భవనం"
            ],
            "content": "సిరిపురం జమీండారు తన మామిడితోటలో, ఒక విశ్రాంతి భవనాన్ని కట్టించాడు. దానికి రంగు వేయడానికి మనిషి కావలసి వచ్చాడు. జమీందారు స్వభావం తెలిసిన వాళ్ళెవరూ ముందుకు రాలేదు. ఏ పనీ ఆయనకు నచ్చేటట్టు చేయడం చాలా కష్టం.\nఆ ఊరుకు ఏదో పని మీద వచ్చిన సోమనాధుడనేవాడు జమీందారును కలుసుకుని, \"అయ్యా, నేను తమ ఊళ్ళో ఒక వారంరోజులపాటు వుండబోతున్నాను. తమ విశ్రాంతి భవ నానికి రంగువేసే పని, నాకు ఇప్పించండి,\" అని అడిగాడు.\n“నేను చెప్పిన రంగు వేయలేని పక్షంలో, నీకొక్క చిల్లిగవ్వ కూడా యివ్వను. నాకు తృప్తి గలిగితేనే డబ్బు యిస్తాను,” అన్నాడు జమిందారు.\nసోమనాధుడు ఒప్పుకున్నాడు. జమీందారు ఒక చిన్న చెక్క పెట్టెను తెచ్చి, అతడికిస్తూ, \"భవనం లోపలి గోడలకు, అచ్చగా యీ చెక్క పెట్టె ఏ రంగులో వున్నదో అలాంటి రంగే వేయాలి,” అన్నాడు. సోమనాధుడు వారం రోజుల్లో పని పూర్తి చేశాడు. జమీందారు చెక్క పెట్టెను ప్రతి గోడ దగ్గిరకూ తీసుకుపోయి, జాగ్రత్తగా గోడ రంగూ, దాని రంగూ పోల్చి తృప్తి పడి, సోమనాధుడికి డబ్బిచ్చాడు.\nమరొక వారం తరవాత జమీందారు, భార్యతో విశ్రాంతి భవనానికి పోయి, సోమనాధుడి పనితనాన్ని మెచ్చుకుంటూ, “వాడు రంగులు కలపడంలో, మహా దిట్ట అయి వుండాలి. నేనిచ్చిన చెక్క పెట్టె రంగే గోడలకు వేశాడు. మన దివాణంలో ఉద్యోగం యిస్తే, పాపం యిక్కడే వుండిపోయేవాడు!” అన్నాడు.\nజమీందారు భార్యకు ఏదో అనుమానం కలిగి, చెక్కపెట్టెను గోటితో గీకి చూసింది. కొత్తగా దానికి వేసిన రంగు బయటపడింది. ఆమె పొట్టచెక్కలయ్యేలా నవ్వుతూ, “వాడు, మీరు చెప్పినట్టు చెక్క పెట్టెకున్న రంగు గోడలకు వెయ్యలేదు - గోడలకు వేసిన రంగు చెక్క పెట్టెకు వేశాడు!\" అన్నది.\nజమీందారుకు జరిగిన మోసానికి కోపం వచ్చినా, సోమనాధుడి తెలివికి తనూ నవ్వకుండా వుండలేకపోయాడు.",
            "book_page_end": 28
        },
        {
            "title": "రాకుమారి విచారం",
            "book_page_start": 29,
            "pdf_page_start": 29,
            "pdf_page_end": 32,
            "author": "చందమామ బృందం",
            "genre": "సాంఘికం, సమస్య పరిష్కారం",
            "moral": "నిపుణులకు తెలియని సమస్యలను కూడా సామాన్య లోకజ్ఞానం ఉన్నవారు పరిష్కరించగలరు. సంతృప్తి లేకపోవడం విచారానికి మూలం.",
            "keywords": [
                "చిత్రలేఖనం",
                "రాజకుమారి",
                "విచారం",
                "లోకజ్ఞత",
                "నాట్యాచార్యుడు"
            ],
            "characters": [
                "కుసుమలత",
                "మనోహరసింహుడు",
                "ద్యోతకుడు",
                "అజయశర్మ",
                "ఇందులేఖ",
                "సుకేతుడు"
            ],
            "locations": [
                "స్వర్ణపురి"
            ],
            "content": "స్వర్ణపురి రాజకుమారి కుసుమలత, బాల్యం నుంచీ చిత్రలేఖనం పట్ల ఎంతో ఆసక్తి కనబరిచేది. ఆమె అభిరుచిని గుర్తించిన మహారాజు మనోహరసింహుడు, ప్రసిద్ధుడైన ద్యోతకు డనే చిత్రకారుణ్ణి ఆహ్వానించి, ఆమెకు చిత్ర కళలోని సూక్ష్మాలన్నిటినీ నేర్పించాడు.\nకొన్నాళ్ళు గడిచాక ఒక రోజున ద్యోత కుడు, మనోహరసింహుడితో, \"ప్రభూ, అమ్మాయికి యిక నేను చెప్పవలసిందేమీ లేదు. చిత్రకళలో ఆమె సాధించిన ప్రావీణ్యత నన్నే మించిపోయిందని అని పిస్తున్నది !\" అన్నాడు.\nమహారాజు, ద్యోత కుడి మాటలకు చాలా సంతోషించి, అతడికి బహుమతు లిచ్చి పంపేశాడు.\nఆ తరవాత కొన్నాళ్ళకు కుసుమలత ఒక చిత్రాన్ని చిత్రించింది: అందులో అందమైన యువకు డొకడు స్వచ్ఛమైన తెల్లని గుర్రం మీద ఒక చేత కళ్ళాన్నీ. మరొక చేత ఖడ్గాన్నీ పట్టుకుని కూర్చుని వుంటాడు. అయితే, ఆ చిత్రాన్ని పూర్తి చేసిన నాటి నుంచీ, కుసుమలత ప్రవర్త నలో, ఏదో విచిత్రమైన మార్పు కనబడ సాగింది. ఆ చిత్రాన్ని చూసి నప్పుడల్లా, ఆమెకళ్ళ వెంట నీళ్ళు కూడా వచ్చేవి. మహారాజూ, మహారాణీ ఎంత బుజ్జగించి అడిగినా, ఆమె విచారానికి కారణం చెప్పేదికాదు. ఆమె ఆరోగ్యం నానాటికీ క్షీణించసాగింది.\nఒకనాడు మంత్రి అజయశర్మ, రాజుతో, \"మహారాజా, రాజకుమారి గీసిన చిత్రంలో ఏదో లోప మున్నదని, నా అనుమానం! మనం ఒకసారి ద్యోతకుణ్ణి పిలిపించి, సంగతేమిటో పరిశిలించ మంటే, ఏమైనా ప్రయోజనం వుండవచ్చు.\" అన్నాడు.\nమహారాజు, ద్యోతకుణ్ణి పిలిపించి, చిత్రాన్ని పరిశీలించవలసిందిగా కోరాడు. అతడొక రోజంతా చిత్రాన్ని సూక్ష్మాతి సూక్ష్మంగా పరీక్షించి చూసి, \"ప్రభూ, ఇలాంటి చిత్రాన్ని గీయడం మరెవరికీ సాధ్యమయే పని కాదు. చిత్ర రచనలో ఎటువంటి లోపాలూ లేవని రాజకుమారికి ఎంతగానో నచ్చ చెప్పాలని చూశాను. ప్రయోజనం కలగలేదు,\" అన్నాడు.\nద్యోతకుడు వెళ్ళిపోయాక, ఒకనాడు కుసుమలత యిష్టసఖి ఇందులేఖ, మహా రాజును ఏకాంతంగా చూడబోయి \"ప్రభూ, తమరు మన్నిస్తానంటే, ఒక విషయం చెప్పదలిచాను. ఆ చిత్రంలో వున్న యువకుణ్ణి రాజకుమారి ఎక్కడైనా చూసి వుండవచ్చు. ఆమె అతణ్ణి వివాహ మాడ కోరుతున్నదని, నా నమ్మకం. ఈ సంగతి తమకు చెప్పడానికి, ఆమె సంకో చిస్తూ వుండవచ్చు.” అన్నది.\nమహారాజుకు, ఇందులేఖ చెప్పింది నిజమేమో నన్న అనుమానం కలిగింది. ఆయన, మహారాణిని వెంటబెట్టుకుని, కుసుమలత దగ్గిరకు పోయి, \"నువ్వు గీసిన చిత్రంలో వున్న యువకుణ్ణి ఎక్క డైనా చూశావా? ఒకవేళ నువ్వతణ్ణి వివాహం ఆడ గోరితే, ఆ సంగతి మాకు చెప్పు. అతడెక్కడున్నా రప్పించి వివాహం చేస్తాం,\" అన్నాడు.\nఆ మాటలు వింటూనే కుసుమలత కోపంగా. \"నాన్నా, నువ్వు ఒట్టి అసం దర్భాలు పలుకుతున్నావు !'' అంటూ దిండులో తల దూర్చి దుఃఖించసాగింది.\nమహారాజుకు ఏం చేయాలో అంతుబట్ట లేదు. ఆయన ఆ సాయంత్రం ఉద్యా నానికి పోయి, మంత్రిని పిలిచి, కుమార్తె అన్న మాటలు చెప్పాడు.\nమంత్రి అజయశర్మ కొంచెం సేపు ఆలోచించి, \"మహారాజా, మనం ఒక పని చెయ్యడం బావుంటుంది. రాజకుమారి విచారానికి కారణం తెలుసుకుని ఆమెను సంతోష పెట్టగలవాడికి ఒక చిన్న సామంతరాజ్యం యిస్తామని ప్రకటిద్దాం. ఇందువల్ల ఏమైనా మేలు జరగవచ్చు.” అని సలహా యిచ్చాడు.\nమహారాజు ఆ ప్రకారమే దేశదేశాల్లో దండోరా వేయించాడు. ఎందరో చిత్ర కారులూ, మేధావులూ వచ్చి, రాజకుమారి విచారానికి కారణం తెలుసుకోవాలని ప్రయత్నించి విఫలురై వెళ్ళిపోయారు.\nమహారాజు యిప్పుడేం చేయడమా అన్న దిగులుతో వుండగా, ఒకనాడు సుకేతు డనే వాడు వచ్చి. \"ప్రభూ, రాకుమారి గీసిన చిత్రాన్ని ఒకసారి నన్ను చూడనిస్తే, ఆమె దిగులుకు కారణం చెప్పగలనన్న ధైర్యం వున్నది.'' అన్నాడు.\nఅందుకు మహారాజు చిరాకుపడుతూ, \"చిత్రంలో ఎలాంటి లోపం లేదన్నది. గురువులకే గురువైన ద్యోతకుడు ఎప్పుడో చెప్పేశాడు. ఇంతకూ నీకున్న యోగ్యత లేమిటి? \" అని ప్రశ్నించాడు.\nఆ ప్రశ్నకు సుకేతుడు ఒక క్షణం ఆగి, \"ప్రభూ, క్షమించాలి! యోగ్యతల విషయానికొస్తే—ఇంతకు ముందే మీరు చెప్పినట్టు, రాజకుమారిని గొప్ప చిత్ర కార్తులూ, మహామేధావులూ దర్శించి వెళ్ళారు. కాని, ఆమె విచారం, విచారం గానే వుండిపోయింది. కనుక, యిక్కడ నా యోగ్యతల సంగతి అంత ముఖ్యం కాదు. ఇక్కడ అవసరం అయిన దేమంటే, లోకజ్ఞత! కావడానికి నేను అనేక రాజాస్థానాల్లో నాట్యాచార్యుడు గానూ, చిత్ర, సంగీత సాహిత్య శిక్షకుడు గానూ పని చేశాను.\" అన్నాడు.\nఅప్పుడు మంత్రి, \"మహా రాజా, ఈయనకూ ఒక అవకాశం యిచ్చి చూడండి.\" అన్నాడు.\nమహారాజు సరేనన్న మీదట సుకేతుడు, కుసుమలత గీసిన చిత్తరువును పూర్తిగా పరీక్షించి, ఆమెతో, \"రాకుమారీ, మీరి లాంటి చిత్రాన్ని మరొకదాన్ని, యీ జన్మలో రచించలేరు. అదే మీ విచారానికి కారణం. సాధ్యపడ'నిదాన్ని గురించి, ఎంత విచారపడీ లాభం లేదు గదా !' అన్నాడు.\nకుసుమలత, సుకేతుడి కేసి కుతూహ లంగా చూసేంతలో మహారాజు కోపంగా, \"నిన్ను రాజకుమారి విచారానికి కారణం తెలుసుకోమన్నాను కాని, చిత్రకళలో ఆమె ప్రజ్ఞాపాటవాలను అంచనా కట్టమన లేదు,\" అన్నాడు.\n\"ప్రభూ, యిప్పుడు నేను తెలుసు కున్నది. రాజకుమారి విచారానికి మూల కారణం! మనిషి తాను ఆశించినది సాధించలేనప్పుడే కాక, ఇక తాను సాధించ వలసినదేమీ లేదని తెలుసుకున్నప్పుడు కూడా విచారానికి గురవుతాడు. రాకుమారి విషయంలో యిదే జరిగింది. లలితకళల పట్ల ఎంతో ఆసక్తి వున్న యీమె, ఇప్పుడు సంగీత, నాట్యకళలను అభ్యసించే ప్రయత్నంలో తన విచారాన్ని మరిచి పోవచ్చు.\" అన్నాడు సుకేతుడు.\nసుకేతుడు యిలా అనగానే మహారాజు కుమార్తె కేసి చూశాడు. కుసుమలత మందహాసం చేసి, \"నాన్నా వీరన్నది నిజం. ఈ గుర్రపురౌతు చిత్రాన్ని, చిత్ర కళలో నాకు తెలిసిన మెళుకువలన్నీ మేళవించి రచించాను. దీన్ని మించిన చిత్రాన్ని మరొకటి నేను చిత్రించలేను. అదే. నా విచారకారణం. వీరు నేను సాధించినదేదో తెలియజెప్పి. ముందు కర్తవ్యమేమిటో కూడా వివరించారు. నేను నాట్యం, సంగీతం నేర్వదలిచాను. అందుకు వీరే నాకు గురువులు!'' అంటూ సుకేతుడి పాదాలకు నమస్కరించింది.\nమహారాజు పరమానందం చెంది. సుకేతుడితో, \"ఆచార్యా, మీరే నా కుమార్తెకు గురువులు. అన్న ప్రకారం మీకు సామంతరాజ్యం యిస్తున్నాను,\" అన్నాడు.\nసుకేతుడు చిన్నగా నవ్వి. \"నేను కళారాధకుణ్ణి; నాకు రాజ్యం ఎందుకు ! తమ ఆస్థానంలోనే వుంటూ, రాకుమారికి నా చేతనైనంతలో నాట్య సంగీత విద్యల్లో శిక్షణ యివ్వగలను.\" అన్నాడు.",
            "book_page_end": 32
        },
        {
            "title": "దేవధర్మం",
            "book_page_start": 33,
            "pdf_page_start": 33,
            "pdf_page_end": 36,
            "author": "చందమామ బృందం",
            "genre": "జాతక కథ",
            "moral": "అభిమానమూ, నిందాభయమూ, శుభకర్మ మూ, శాంతమూ అనే నాలుగు సద్గుణాలు కలిగిన సత్పురుషుడి ధర్మమే దేవధర్మం.",
            "keywords": [
                "బోధిసత్వుడు",
                "దేవధర్మం",
                "యక్షుడు",
                "రాజకుమారులు",
                "త్యాగం"
            ],
            "characters": [
                "మహింసాసు",
                "చంద్రకుమారుడు",
                "సూర్యకుమారుడు",
                "కాశీరాజు",
                "పట్టపురాణి",
                "యక్షుడు"
            ],
            "locations": [
                "కాశీరాజ్యం",
                "హిమాలయాలు",
                "కొలను"
            ],
            "content": "చాలాకాలం క్రితం కాశీరాజుకు పట్టపు రాణి యందు ఇద్దరు కొడుకులు కలిగారు. రాజు వారికి మహింసాసుడనీ, చంద్ర కుమారుడనీ పేర్లు పెట్టాడు. మహింసాసుడే బోధిసత్వుడు. చంద్రకుమారుడు పసి వాడుగా ఉండగానే తల్లి చనిపోయింది.\nఅప్పుడు రాజు మరొక భార్యను పెళ్ళాడి, ఆమెను పట్టపురాణిని చేశాడు. ఆమె రాజుకు ప్రేమపాత్రురాలు గానూ, అనుకూలవతి గానూ ఉంటూ, కాల క్రమాన తాను కూడా ఒక పిల్లవాణ్ణి కన్నది. వాడికి సూర్యకుమారు డని పేరు పెట్టారు. రాజు ఈ పుత్రుణ్ణి చూసి సంతో షించి, పట్టపురాణితో, “నీ కొడుక్కు ఏదైనా వరం ఇస్తాను,” అన్నాడు.\n\"ఇప్పుడు కాదు. నాకు కోరాలనిపించి నప్పుడు వరం అడిగి పుచ్చుకుంటాను.\" అన్నది పట్టపురాణి.\nకొంత కాలానికి సూర్యకుమారుడు యుక్తవయస్కుడయాడు. అప్పుడు పట్టపురాణి రాజుతో, \"నాకు కొడుకు పుట్టినప్పుడు వరం ఇస్తానన్నారు. ఇప్పుడా మాట చెల్లించి, నా కొడుక్కు రాజ్యం ఇయ్యండి,\" అన్నది.\n\"అగ్నిజ్వాలల లాగా ప్రకాశించే పెద్ద కొడుకులు ఇద్దరుండగా నీ కొడుక్కు రాజ్యం ఇవ్వటం నాకు సాధ్యం కాదు,” అన్నాడు రాజు.\nపట్టపురాణి తన పెద్ద కొడుకులకు హాని చేయవచ్చునని రాజుకు అనుమానం కలిగింది. ఆయన మహింసాసు, చంద్ర కుమారుణ్ణి పిలిచి, ''అబ్బాయిలూ, నేను సూర్యకుమారుడు పుట్టిన సమయంలో మీ పినతల్లికి వరం ఇస్తా నన్నాను. ఆమె ఇప్పుడు రాజ్యం కోరుతున్నది. నేను ఆమెకు రాజ్యం ఇవ్వదలచలేదు. అయితే స్త్రీబుద్ధి ప్రళయాంతకమైనది. ఆమె మీకు ఏదన్నా కీడు చేయవచ్చు. అందు చేత మీరు వెంటనే అరణ్యాలకు వెళ్ళి నేను కన్ను మూశాక తిరిగి వచ్చి, ఈ రాజ్యం ఏలుకోండి,'\" అని చెప్పాడు.\nఇదేమీ సూర్యకుమారుడు ఎరగడు. తన అన్నలు రాజభవనం దిగి ఎక్కడికో ప్రయాణం అవుతూ ఉండటం చూసి, అన్నలతోపాటు వెళ్ళాలనిపించి, తాను కూడా వారితో బయలుదేరాడు.\nముగ్గురు అన్నదమ్ము లూ హిమాల యాల మీదికి వెళ్ళారు. బోధిసత్వుడు దారికి ఎడంగా ఉన్న ఒక చెట్టు కింద కూర్చుని సూర్యకుమారుడితో \"బాబూ ఆ కనిపించే కొలనుకు వెళ్ళి, స్నానం చేసి, దాహం తీర్చుకుని, మా ఇద్దరికీ తాగటానికి తామరాకులతో నీరు పట్టుకురా,\" అన్నాడు.\nఆ కొలను ఒక జల రాక్షసుడైన యక్షు డిది. కుబేరుడు దాన్ని ఆ జలరాక్షసుడి కిచ్చి, దేవధర్మం ఎరిగిన వారిని విడిచి పుచ్చమనీ, అది తెలియనివాళ్ళు ఎవరైనా కొలనులో దిగితే వారిని భక్షించమనీ, కొలనులోకి దిగనివారి జోలికి పోవద్దనీ చెప్పాడు.\nఅది మొదలు ఆ యక్షుడు కొలనులో దిగిన ప్రతి మనిషి నీ, \"దేవధర్మం ఏమిటి?\" అని అడిగి, చెప్పలేని వారిని భక్షిస్తూ వస్తున్నాడు. అందుచేత, సూర్య కుమారుడు కొలనులోకి దిగగానే ఉ యక్షుడు అతన్ని \"నీకు దేవధర్మం తెలుసునా?\" అని అడిగాడు.\n\"తెలుసు; దేవ ధర్మ మంటే సూర్య చంద్రులు,\" అన్నాడు సూర్యకుమారుడు.\n\"నీకు దేవధర్మం తెలీదు.\" అని యక్షుడు సూర్యకుమారుణ్ణి తన నివా సానికి తీసుకుపోయి అక్కడ ఉంచాడు.\nసూర్యకుమారుడు ఎంతకూ రాక పోవటం చూసి బోధిసత్వుడు చంద్ర కుమారుణ్ణి కొలనుకు పంపాడు. యక్షుడు అతన్ని కూడా పట్టుకుని, “దేవధర్మం ఏమిటి?'' అని అడిగాడు. దేవధర్మ మంటే నాలుగు దిశలూ అన్నాడు చంద్ర కుమారుడు. \"నీకు దేవధర్మం తెలీదు.\" అని చెప్పి. యక్షుడు అతన్ని కూడా తీసుకుపోయి తన నివాసంలో ఉంచాడు.\nచంద్రకుమారుడు కూడా ఎంతకూ రాకపోయేసరికి బోధిసత్వుడు, ఏదో విపత్తు సంభవించి ఉంటుందనుకుని, తానే స్వయంగా బయలుదేరి కొలనుకు వచ్చాడు. ఇద్దరు మనుషులు కొలనులోకి దిగిన చిహ్నలు కనిపించాయి గాని, అందులో నుంచి బయటికి వచ్చిన జాడ కనిపించలేదు. \"ఇందులో ఎవరో రాక్షసు డున్నాడు కాబోలు.\" అనుకుని బోధి సత్వుడు కత్తి దూసి చేత పట్టుకుని యుద్ధానికి సిద్ధంగా నిలబడ్డాడు.\nఅతను నీటిలోకి దిగక పోవటం చూసి జలరాక్షసుడైన యక్షుడు ఆటవికు డి రూపంలో అతని ముందుకు వచ్చి. మహాశయా, నీటిలోకి దిగి, స్నానం చేసి, దప్పిక తీర్చుకోక, ఒడ్డున ఎందు కిలా నిలబడి ఉన్నారు?\" అని అడిగాడు.\nఈ కొలనుకు అధిపతి అయిన యక్ష రాక్షసుడు ఈ మనిషే అయి ఉంటాడని బోధిసత్వుడికి అనుమానం కలిగింది \"నా తమ్ములను పట్టుకుపోయినదీ నువేనా ?'\" అని అతను అడిగాడు.\n\"అవును, వాళ్ళను పట్టుకుపోయింది. నేనే!\" అన్నాడు యక్షుడు.\n\"ఎందుకు అలా చేశావు ?\" అని బోధిసత్వుడు అడిగాడు.\n\"ఈ కొలనులో దిగేవారు నాకు ఆధీను లవుతారు.\" అన్నాడు యక్షుడు.\n“కొలనులో దిగిన ప్రతివాడూ నీకు లోబ డవలసిందేనా?\" అని అడిగాడు బోధి సత్వుడు.\n\"దేవధర్మం తెలిసిన వాళ్ళు తప్ప అందరూ నా అధీనంలో ఉంటారు.\" అన్నాడు యక్షుడు.\n\"నీకు దేవధర్మం కావాలంటే నేను చెప్పగలను,\" అన్నాడు బోధిసత్వుడు.\n\"అయితే చెప్పు!\" అన్నాడు యక్షుడు ఉత్సాహంగా.\n\"అభిమానమూ, నిందాభయమూ, శుభకర్మ మూ, శాంతమూ గల సత్పు రుషుడి ధర్మమే దేవధర్మం.\" అన్నాడు బోధిసత్వుడు.\nయక్షుడు ఈ మాటకు తృప్తిపడి, బోధిసత్వుడికి సత్కారాలు చేసి, \"నాకు నీపైన అనుగ్రహం కలిగింది. నీ తమ్ములలో ఒకణ్ణి నీకు తిరిగి ఇస్తాను. ఎవర్ని తీసుకురమ్మన్నావు?'' అన్నాడు.\n\"నా చిన్న తమ్ముణ్ణి తీసుకురా.\" అన్నాడు బోధిసత్వుడు.\n\"పండితుడా, నీకు దేవధర్మం తెలు సునేగాని, దాన్ని అమలుపరచటం తెలి యదు.'' అన్నాడు యక్షుడు.\n\"అదేం?\" అని బోధిసత్వుడు అడి గాడు.\n''నీ తమ్ములలో పెద్దవాణ్ణి వదిలి చిన్న వాణ్ణి అడగటంలో పెద్దవాడికి గౌరవం లేకుండా చేస్తున్నావు.\" అన్నాడు యక్షుడు.\n\"యక్షుడా, నేను దేవధర్మాన్ని ఆచరించేవాణ్ణి కనకనే అలా కోరాను. నా చిన్న తమ్ముడి కారణంగానే నేను అరణ్యాలకు రావటం జరిగింది. అతని తల్లి మా తండ్రిని రాజ్యం అడిగింది. మా క్షేమం కోరి మా తండ్రి మమ్మల్ని వనానికి పంపాడు. ఇతను లేకుండా నేను మా దేశానికి పోయి, వాణ్ణి ఎవరో యక్షుడు మింగేశాడంటే ఎవరైనా నమ్ముతారా ?\" అన్నాడు బోధిసత్వుడు.\n\"నీకు దేవధర్మం తెలియటమే కాదు, అనుభవం కూడాను,\" అని యక్షుడు చంద్రకుమారుణ్ణి, సూర్యకుమారుణ్ణి తీసుకు వచ్చి బోధిసత్వుడికి ఇచ్చాడు.\nకొంతకాలం గడిచాక ముసలిరాజు చనిపోయినట్టు తెలిసింది. బోధిసత్వుడు తన తమ్ము లిద్దరితోనూ తన దేశానికి తిరిగి వెళ్ళి, రాజ్యాభిషేకం చేసుకుని, తన తమ్ముడైన చంద్రకుమారుణ్ణి యువ రాజుగానూ, సూర్యకుమారుణ్ణి సేనాపతి గానూ నియమించి, రాజ్యపాలన చేశాడు.",
            "book_page_end": 36
        },
        {
            "title": "తమస",
            "book_page_start": 37,
            "pdf_page_start": 37,
            "pdf_page_end": 40,
            "author": "చందమామ బృందం",
            "genre": "పౌరాణికం, చరిత్ర",
            "moral": "చెడు శాశ్వతం కాదు; ప్రకృతి స్వయంభువుగా పునరుద్ధరించగలదు.",
            "keywords": [
                "నదీమూలం",
                "శుక్రాచార్యుడు",
                "దండకుడు",
                "శాపం",
                "రామాయణం"
            ],
            "characters": [
                "శుక్రాచార్యుడు",
                "అరజ",
                "దండకుడు",
                "రామలక్ష్మణులు",
                "సీత",
                "వాల్మీకి మహర్షి",
                "లవకుశులు"
            ],
            "locations": [
                "దండకరాజ్యం",
                "తమసానది",
                "అరజ తటాకం",
                "దండకారణ్యం"
            ],
            "content": "పూర్వం శుక్రాచార్యు డనే గొప్ప ముని, ఒక వనంలో నివసిస్తూండేవాడు. ఆయ నకు అరజ అనే కుమార్తె ఉండేది. వారి కుటీరానికి సమీపంలోని తటా కంలో స్నానం చేయడం అంటే అరజకు ఎంతో ఇష్టం.\nఒక రోజు అరజ తటాకంలో స్నానం చేస్తున్నప్పుడు—దండకుడనే రాజు అటు కేసి వచ్చి, పాదచాటున దాగి ఆమె అందచందాలను చూసి ముగ్ధు డయ్యాడు.\nఅరజ తటాకం నుంచి వెలుపలికి వచ్చాక, దండకుడు ఆమె ముందుకు వచ్చి, ఆమెను తనతో రమ్మని, తను ఆమెను వివాహమాడ దలచాననీ చెప్పాడు. అరజ అందుకు అంగీ కరించకపోయేసరికి, ఆమెను బలవం తంగా లాక్కుపోవడానికి ప్రయత్నిం చాడు.\nముని, “ఈ రాజ్యం పాపభూయిష్ఠ మయింది. నిస్సహాయులను రక్షించ వలసిన రాజే, వారిని పీడిస్తున్నాడు. ఈ రాజ్యంలో — సత్యవంతులూ, సాధు వర్తనులూ తప్ప తక్కిన సర్వం నాశనమైపోగాక!\" అని శపించాడు.\nమునిశాప ఫలితంగా, హఠాత్తుగా అగ్ని జ్వాలలు రాజ్యమంతటినీ చుట్టు ముట్టాయి. ముని, వనాన్ని వదిలి పెట్టాడు. ముని కుమారి మాత్రం, అగ్ని చల్లారేవరకు అక్కడి తటాకం లోనే గడిపింది. రాజ్యంలోని నదులూ, తటాకాలూ ఇంకిపోయాయి. కాని, అరజ ఉన్న తటాకం మాత్రం నీళ్ళతో నిండుగా నిలిచింది.\nఅగ్నిజ్వాలల నుంచి బయటపడ్డవారు, సుదూర ప్రాంతాలకు పారిపోయారు. దండకరాజ్యం బూడిద రాసులతో నిండి పోయి, నిర్మానుష్యమయింది. ఒకటి రెండు పక్షులు తప్ప, ఏ ప్రాణి దాన్ని సమీపించలేక పోయింది.\nచాలా కాలం తరవాత కురిసిన వర్షం కారణంగా, అక్కడి తటాకం ఒక సెలయేరుతో కలిసి నదిగా ఏర్పడింది. ఆ నది ఎడారి లాంటి నేల మీద ప్రవహించసాగింది. పక్షులు తిని రాల్చిన పళ్ళ విత్తుల నుంచి, మొక్కలు పుట్టుకొచ్చాయి. ఆ మొక్కలు మరిన్ని పక్షులను ఆకర్షించసాగాయి.\nక్రమక్రమంగా నది కిరువైపులా అరణ్యం ఏర్పడి, దట్టంగా విస్తృతం కాసాగింది. దండకరాజ్యం మీద ఏర్పడడం వల్ల ఆ అరణ్యానికి దండ కారణ్యం అనీ, నదికి తమసానది అని మునులు పేర్లు పెట్టారు.\nభారతదేశంలో దండకారణ్యం సుప్రసిద్ధ మయింది. సీతా, రామలక్ష్మణులు వనవాసకాలాన్ని అక్కడే గడిపారు. ఒకవైపు రాక్షసులకూ, పిశాచాలకూ మరోవైపు మునులకూ, సాధువులకూ దండకారణ్యం ఆవాసమయింది.\nతమసానది తీరంలోనే ఆదికవి వాల్మీకి తన ఆశ్రమాన్ని నిర్మించుకున్నాడు. ఆ నదీ తీరంలోనే ఆది కావ్యమైన రామాయణ రచన జరిగింది.\nతమసానదీ తీరంలోనే సీత తన బిడ్డ లైన లవకుశులను పెంచి పెద్ద చేసింది. వాల్మీకి మహర్షి వాళ్ళకు అక్కడే రామాయణ గాథను గానం చేసే విధానం నేర్పాడు. ఈనాటికీ తమసానది దండకారణ్యం గుండా ప్రవహిస్తున్నది!",
            "book_page_end": 40
        },
        {
            "title": "విలువైన కానుక",
            "book_page_start": 41,
            "pdf_page_start": 41,
            "pdf_page_end": 41,
            "author": "ఎన్. శివనాగేశ్వరరావు",
            "genre": "నీతి కథ",
            "moral": "నిండు మనసుతో ప్రేమపూర్వకంగా ఇచ్చిన ప్రతి కానుక విలువైనదే, అది ఎంత చిన్నదైనా సరే.",
            "keywords": [
                "కానుక",
                "రాజు",
                "సన్యాసి",
                "గౌరవం",
                "పుట్టినరోజు"
            ],
            "characters": [
                "గోకర్ణుడు",
                "సన్యాసి"
            ],
            "locations": [
                "మణిమేఖల రాజ్యం"
            ],
            "content": "మణిమేఖలరాజు గోకర్ణుడు ప్రతి సంవత్సరం పుట్టిన రోజు వేడుకలు ఘనంగా జరుపుకునే వాడు. ఆ రోజున అందిన కానుకలలో, విలువైన కానుక యిచ్చిన వ్యక్తికి, విందు సమయంలో రాజుగారి సరసన స్థానం ఏర్పాటు చేయబడేది. అది గొప్ప గౌరవంగా భావించిన ఎందరో ధనికులు, రాజుకు విలువైన కానుకలు యివ్వడంలో పోటీపడేవారు.\nఈ పద్ధతి మంచిది కాదని భావించిన సన్యాసి ఒకడు, రాజుకు ఎండిన రొట్టె నొకడాన్ని పంపుతూ, దానితోపాటు ఒక లేఖ జతచేశాడు. అందులో యిలా వున్నది: మహారాజా, మీకు విలువైన కానుకలు యిచ్చుకోలేనివాణ్ణి. అయినా మీపట్ల నాకు కొండంత గౌరవం వున్నది. అందుకే కష్టపడి సంపాయించుకున్న, యీ రొట్టెను ప్రేమతో మీకు యిస్తున్నాను. ఎండు రొట్టే కదా అని తేలిగ్గా చూడకండి; ఇది నా ఒక రోజు ఆహారం!\nలేఖ చదివిన రాజుకు తన పొరబాటు తెలిసివచ్చింది. నిండు మనసుతో ప్రేమపూర్వ కంగా యిచ్చిన ప్రతి కానుకా విలువైనదే అని అర్థం చేసుకున్నాడు. ఆ రోజు విందు సమ యంలో సన్యాసికి, తన పక్కన ఆసనం ఏర్పాటు చేశాడు.",
            "book_page_end": 41
        },
        {
            "title": "పగటివేషగాడు",
            "book_page_start": 42,
            "pdf_page_start": 42,
            "pdf_page_end": 44,
            "author": "కలిదిండి జయ",
            "genre": "సాంఘికం, హాస్యం",
            "moral": "కేవలం వేషం వేయడమే కాదు, ఆ వేషానికి తగ్గ ప్రవర్తన, లోకజ్ఞానం కూడా కళాకారుడికి గొప్ప గుర్తింపునిస్తాయి.",
            "keywords": [
                "పగటివేషగాడు",
                "సన్యాసి",
                "నర్తకి",
                "వేషం",
                "ప్రవర్తన"
            ],
            "characters": [
                "మల్లయ్య",
                "వీరసేన మహారాజు",
                "ఉదయభట్టు"
            ],
            "locations": [
                "సింహపురి రాజ్యం",
                "రాజధాని నగరం"
            ],
            "content": "సింహపురి రాజ్యంలో, మల్లయ్య అనే పగటి వేషగాడు వుండేవాడు. వాడు రకరకాల వేషాలు వేసి, ఆ వేషానికి తగిన హావభావాలూ, సంభాషణా ధోరణీ ప్రదర్శించి ఎందరో పండిత, పామరుల మెప్పుపొందాడు.\nఒకసారి దస రాపండుగకు ఒక గ్రామంలో యువకుల మధ్య బలప్రదర్శన పోటీలు జరుగుతున్నవి. ఆ సమయంలో అక్కడికి మల్లయ్య, ఆ దేశపు సేనా నాయకుడి వేషంలో వచ్చాడు. గ్రామ పెద్దలు వాణ్ణి చూసి సేనానాయకుడే అనుకుని, భక్తి గౌరవాలతో తీసుకుపోయి, ఉన్నతాసనం మీద కూర్చోబెట్టారు.\nపోటీలు ముగిశాక, అందులో గెలిచిన యువకులకు, గ్రామ పెద్దలు మల్లయ్య చేత బహుమానాలు యిప్పించారు. వాడు ఎంతో హుందాతనం ఒలకబోస్తూ, బహు మతులు పంచిపెట్టి, అక్కడ చేరిన వాళ్ళతో, \"పిన్నలూ, పెద్దలూ నన్ను క్షమించాలి. ఈ సమయంలో మన దేశ సేనానాయకుడు యిక్కడ లేకపోవడం, మన దురదృష్టం. ఆయనే గనక. యిప్పుడిక్కడ యువకుల బలప్రదర్శన తిలకించి వుంటే, తక్షణం వీరికందరికీ సైన్యంలో మంచి పదవులు యిచ్చి వుండేవాడు!\" అన్నాడు.\nఆ మాటలు విని అక్కడ వున్న వాళ్ళందరూ ఆశ్చర్యపోయారు. అప్పుడు, గ్రామంలోనే కాక, చుట్టుపక్కల కూడా పండితుడుగా పేరు మోసిన ఉదయభట్టు అనే ఆయన, మల్లయ్య దగ్గిరకు వచ్చి, \"నీ పగటివేషం అద్భుతం ! నీ పేరేమిటి?\" అని అడిగాడు.\nమల్లయ్య తన పేరు చెప్పి, \"అయ్యా, నావల్ల ఏమైనా పొరబాటు జరిగి వుంటే క్షమించండి ! పండగపూట మీ అందరికీ ఏదో వినోదం కలిగిద్దామని, యీ వేషంలో వచ్చాను.\" అంటూ నమస్కరించాడు.\nఅయితే, నమస్కరించే ముందు వాడు తన సేనానాయకుడి వేషం తీసివేశాడు.\nఇందుకు ఉదయభట్టు, మల్లయ్యను చాలా మెచ్చుకుని, \"వేషానికి తగినట్టుగా ప్రవర్తన వుండాలన్న సూత్రం కూడా నువ్వు ఎరుగుదువన్నమాట! ఇంత లోక పరిజ్ఞానం వున్నవాడివి నువ్వు. మన రాజ్యాన్నేలే వీరసేన మహారాజుగారి దగ్గిరకు ఎందుకు వెళ్ళకూడదు.\" అని అడిగాడు.\n\"నా పగటివేషాన్ని దేశాన్నేలే మహా రాజుగారి సమక్షంలో ప్రదర్శించడమా ? ఎంతమాట!' అంటూ మల్లయ్య ఆశ్చర్య పోయాడు.\n\"అవును. ఎందుకు ప్రదర్శించ గూడదు? మన రాజుగారు గొప్ప కళా పోషకుడు. ఆయన సమర్థులైన కళాకారు లను ఘనంగా సత్కరిస్తాడు. నువ్వు, నా మాట విని రాజదర్శనం చేసుకో.\" అని ఉదయభట్టు సలహాయిచ్చాడు.\nఅంత గొప్ప పండితుడి నుంచి ప్రోత్సాహం రావడంతో, మల్లయ్య ధైర్యం తెచ్చుకుని రాజధానికిపోయి, రాజు వీర సేనుణ్ణి దర్శించి, తను ఆయన సమ క్షంలో రెండు వేషాలు ప్రదర్శించ దలుచు కున్నట్టు విన్నవించాడు. రాజు అంగీకారం తెలిపాడు.\nమొదటి రోజు మల్లయ్య సన్యాసి వేషంలో రాజు సభచేసి వుండగాపోయి, వేదాంతోపన్యాసం యిచ్చాడు. ఉపన్యాసం మధ్య అక్కడక్కడా సంస్కృత శ్లోకాలు ఉదహరించాడు. రాజుతోపాటు సభికు లందరూ హర్షధ్వానాలు చేశారు.\nరాజు వాడికి వంద వరహాలు బహు మానం యివ్వబోయాడు. కాని, మల్లయ్య దాన్ని తీసుకోక ముఖం గంభీరంగా పెట్టి, “మహారాజా, జీవితం పట్ల విరక్తి చెంది సన్యసించిన నాకు, ధనంతో ఏం పని?” అని, అక్కడి నుంచి వెళ్ళిపోయాడు.\nమర్నాడు నర్తకి వేషంలో రాజసభకు వెళ్ళిన మల్లయ్య, అద్భుతంగా హావ భావాలు ప్రకటిస్తూ చక్కగా నాట్యం చేశాడు. ఈనాడూ సభికులు వాడి విద్యా పాండిత్యాన్ని మెచ్చుకుంటూ హర్షధ్వా నాలు చేశారు. రాజు వాడికి నూరు వర హాలు బహుమానంగా యివ్వబోయాడు.\nమల్లయ్య, రాజుకు వినయంగా నమస్క రించి, ‘“మహారాజా, తమరు గొప్ప కళాభి మానులని వినివచ్చాను. కాని, వంద వరహాల బహుమానం, మీ కళాభిజ్ఞతను కొంచెపరుస్తున్నది. నా విద్యకు తగిన బహూకృతి దయ చేయించండి. \" అన్నాడు.\nరాజు, వాడి మాటలకు ఆశ్చర్యపోయి, \"నిన్నటి రోజున యివే వంద వరహాలు యివ్వబోతే వద్దన్నావు. ఈ రోజున చాల వంటున్నావు. నీ ప్రవర్తన ఆశ్చర్యంగా వున్నది.\" అన్నాడు.\nదానికి మల్లయ్య, \"నిన్నటి నా వేషం సన్యాసిది. దానికి తగినట్టుగా వేదాంత ధోరణీ, వైరాగ్యభావం ప్రదర్శించాను. ఈ రోజున నాది నర్తకివేషం. నర్తకికి సహజంగా ప్రాపంచిక విషయాలపట్ల ఆసక్తి, ధనం అంటే తీరని దాహం వుంటుంది. వేషానికి తగిన ప్రవర్తన అవసరం కదా. ప్రభూ!\" అన్నాడు.\nరాజు వాడి మాటలకు పరమానందం చెంది, ఐదువందల వరహాలు బహుమా నంగా యిచ్చాడు.",
            "book_page_end": 44
        },
        {
            "title": "శిలావిగ్రహం",
            "book_page_start": 45,
            "pdf_page_start": 45,
            "pdf_page_end": 50,
            "author": "జొన్నలగడ్డ రామలక్ష్మి",
            "genre": "సాంఘికం, నీతి కథ",
            "moral": "అసూయ, ద్వేషం ఉన్నంతవరకు మనిషికి మంచి జరగదు. నిజమైన ప్రేమ మంచి మార్పుకు దారితీస్తుంది.",
            "keywords": [
                "అసూయ",
                "పద్మావతి",
                "వాసంతి",
                "శిల్పి",
                "విగ్రహం"
            ],
            "characters": [
                "వజ్రగుప్తుడు",
                "వాసంతి",
                "పద్మావతి",
                "చంద్రకాంతుడు",
                "శిల్పాచార్యుడు"
            ],
            "locations": [
                "రామాపురం"
            ],
            "content": "కోట్లకు పడగలెత్తిన వజ్రగుప్తు డనే వర్తకుడికి ఇద్దరు భార్యలు. పెద్ద భార్య కూతురు వాసంతి; చిన్న భార్య కూతురు పద్మావతి.. ఇద్దరూ ఇంచుమించు ఒకే వయసువాళ్ళు. వాళ్ళ స్వభావాలు మాత్రం పూర్తిగా భిన్నం. వాసంతి చాలా కఠినురాలు. ఎదుటివారి గొప్పతనాన్నీ. సుఖాన్నీ చూసి ఆమె ఓర్వలేదు. తన నౌకర్లనూ, చాకర్లనూ హింసించి ఆనం దించేది.\nఆ ఇద్దరిలో వాసంతి కొద్ది రోజులు పెద్దది. తనెంత స్వార్థపరురాలైనా, కఠిను రాలైనా, వాసంతి తను చాలా మంచి దాన్నని అనుకునేది. తనవంటి భాగ్య వంతులు హుందాగా, కఠినంగా ప్రవర్తిం చడమే సహజమని ఆమె అభిప్రాయం. అయితే, తనకు చెడ్డ పేరు వస్తున్నదనీ ఆమెకు తెలుసు. అందుక్కారణం పద్మావతి అని ఆమె నమ్మకం. పద్మావతి చేసే మంచి పనులన్నీ, తనకు చెడ్డ పేరు తేవడం కోసమేనని భావించి, రోజూ చెల్లెలితో గొడవపడేది.\nఅయితే, పద్మావతి మాత్రం ఆమెతో, \"ఎందుకే అక్కా, రోజూ గొడవ చేస్తావు? మనం సఖ్యంగా వుంటేనే, నలుగురూ మనను గౌరవిస్తారు.'' అనేది.\nఈ కారణాలవల్ల, ఇంట్లో అందరూ పద్మావతిపట్ల ఎక్కువ ప్రేమగా వుండే వారు. విశేష మేమంటే, ఆ అక్క చెల్లెళ్ళిద్దరివీ యించుమించు ఒకే రూపు రేఖలు. తెలియనివాళ్ళు చటుక్కున ఎవరెవరో తెలియక పొరబడేవారు. తెలిసినవాళ్ళు కూడా, వాళ్ళ స్వభావాల్లోని తేడాలవల్ల వెంటనే గుర్తుపట్టగలిగేవాళ్లు. \"అందరి గౌరవం సంగతీ అట్టా వుంచు. ముందు నువ్వు. నన్ను గౌర వించు. నువ్వూ, నాలాగే ప్రవర్తించు,” అనేది వాసంతి.\nవాసంతి లాగా వుండడం పద్మావతికి సాధ్యం కాదు; పద్మావతి లాగా వుండడం వాసంతికి సాధ్యం కాదు. అందువల్ల, క్రమంగా వాసంతికి, పద్మావతి మీద ద్వేషం పెరిగిపోసాగింది.\nఇలా వుండగా వాళ్లింటికి చంద్రకాంతు డనే శిల్పి వచ్చాడు. వజ్రగుప్తుడు తన ఇంటి ఆవరణలో, ఒక కళామందిరాన్ని నిర్మించి, అందులో చక్కటి శిల్పాలను ప్రతిష్ఠించాలనుకున్నాడు.\nచంద్రకాంతుడు యువకుడు; గొప్ప కళాకారుడు. అతడు తనకు నియమించ బడిన పనిని శ్రద్ధగా చేసుకుపోయేవాడు. వాసంతీ, పద్మావతీ అతడు శిల్పాలు చెక్కుతూంటే రోజూ చూడబోయేవారు. ఇద్దరూ అతణ్ణి మాటల్లోకి దించి, శిల్ప విద్య గురించి అడిగి తెలుసుకుంటూండే వారు.\nఆ అడగడంలో కూడా తేడా వుండేది!\nపద్మావతి, చంద్రకాంతుణ్ణి వినయంగా అడిగేది. వాసంతి యజమానిలా విపరీ తంగా అహంకరించేది. చంద్రకాంతుడు వాళ్ళ ధోరణులు పట్టించుకోకుండా, ఇద్దరికీ ఒకేరకంగా సమాధానాలిచ్చే వాడు.\nఇది వాసంతికి విచిత్రంగా తోచేది. పద్మావతితో అభిమానంగానూ, కుతూ హలంగానూ మాట్లాడే వాళ్ళందరూ, వాసంతితో భయంభయంగా మాట్లాడేవారు.\nచంద్రకాంతుడు తనను గురించి ఏమను కుంటున్నాడో తెలుసుకోవాలని, ఆమె పద్మావతి లేని సమయంలో అతడి దగ్గిరకు వెళ్ళసాగింది.\nఒకనాడు చంద్రకాంతుడు, వాసంతి ఆశ్చర్యపడేలా, \"మీ అక్కచెల్లెళ్ళలో నువ్వంటేనే, నాకెక్కువ యిష్టం,\" అన్నాడు.\nవాసంతి ఆ మాట నమ్మక. \"నువ్వు అబద్దం చెబుతున్నావు.\" అన్నది.\n\"అబద్ధం చెప్పవలసిన అవసరం, నాకు లేదు.\" అన్నాడు చంద్రకాంతుడు.\nవాసంతి అతడి కేసి చురచుర చూస్తూ, \"నువ్వు, మా దగ్గిర డబ్బు తీసుకుని పని చేయడానికి వచ్చినవాడివి. మేము యజ మానులం; నువ్వు పనివాడివి. నీతో నేను మాట్లాడేపద్ధతి సహజం. కాని, పద్మావతి నువ్వే యజమానివైనట్టూ, తను సేవకు రాలన్నట్టూ మాట్లాడుతుంది. పనివాళ్ళకు అలా మాట్లాడేవాళ్ళంటేనే యిష్ట ముంటుంది.\" అన్నది.\nచంద్రకాంతుడు ఎంతో తాపీగా, ''ఆ మాట నిజం కాదు. నువ్వు అందగత్తెవు. అహంకారం: నీ అందాన్ని మరింతగా పెంచింది. నేను, నీ అందానికి దాసుడనై పోయాను. నాకు నువ్వేమన్నా బావుం టుంది. ఎందుకంటే. నేను, నిన్ను ప్రేమిస్తున్నాను.\" అన్నాడు.\nవాసంతికి కోపం వచ్చింది. \"నేను, నాకంటే గొప్పవాడిని ప్రేమిస్తాను తప్పితే, నీలాంటి పేదవాణ్ణి ప్రేమించనని తెలియదా?\" అన్నదామె.\n\"నాకు తెలుసు. కాని, నా ప్రేమకు తెలియదు,\" అన్నాడు చంద్రకాంతుడు.\nఇన్నాళ్ళకు తన చెల్లెల్ని కాదని, తనను ప్రేమించే మనిషి ఒకడు దొరికాడని వాసంతికి ఆనందం కలిగింది. అందువల్ల ఆమె తరచూ చంద్రకాంతుణ్ణి చూడ వచ్చి, అతణ్ణి తక్కువచేసి మాట్లాడేది.\n“ఎందుకు నన్నిలా తక్కువ చేస్తావు?\" అని చంద్రకాంతుడు బాధగా ఆమె నొక సారి అడిగాడు.\n“పేదవాళ్ళు, గొప్పవాళ్ళను పొగ డడం ఎంత సహజమో, గొప్పవాళ్ళు. పేదవాళ్ళను హీనపరచడమూ అంతే సహజం, ” అని వాసంతి చంద్రకాంతుడికి చెప్పి. \"నువ్వు. నన్ను ప్రేమిస్తే ప్రేమించు గానీ, పెళ్ళి గురించి మాత్రం ఆశలు పెట్టుకోకు,\" అన్నది.\nఇలాంటి సమయంలో ఒకసారి పద్మా వతి, రామాపురం అనే గ్రామంలోని తమ బంధువుల్ని చూడబోయింది. అక్కడ రెండేళ్ళుగా వానలు లేక గ్రామస్థులు నీటికి చాలా యిబ్బంది పడుతున్నారు.\nఈ సంగతి తెలుసుకుని పద్మావతి బంధువులతో, ‘“బావులు తవ్విస్తే కొంతలో కొంత నీటి ఎద్దడి తగ్గుతుంది గదా?\" అన్నది.\n“చాలా ప్రయత్నాలు చేశాం. ఎక్కడా జలఊరడంలేదు,\" అన్నారు బంధువులు. అప్పుడొక అద్భుతం జరిగింది!\nఉన్నట్టుండి పద్మావతికి భూమిలోపలి విలువైన నిక్షేపాలూ, నీటి ప్రవాహాలూ కనిపించసాగాయి. ఆమె గ్రామమంతా తిరిగి, ఎక్కడెక్కడ నిక్షేపాలున్నదీ, జల ఊరేదీ గ్రామస్థులకు చెప్పింది. వాళ్ళకు నమ్మకం కలగకపోయినా, ప్రయత్నించి చూసేసరికి, ఆమె చెప్పినట్టే జరిగింది. గ్రామంలో నీటి సమస్య తొలగిపోవడమే గాక, అందరివద్దాయింతో అంతో బంగారం సమకూరింది.\nగ్రామస్థులకు కలిగిన సంతోషం అంతా యింతా కాదు. వాళ్ళంతా ఒకచోట కూడి, \"ఈ పద్మావతి సామాన్యమానవకాంత కాదు; దేవకాంత ! గ్రామంలో ఈమె శిలా విగ్రహం ఒకటి ప్రతిష్ఠించామంటే, మన గ్రామానికి ఎన్నటికీ కరువుండదు !\" అనుకున్నారు.\nఆ తరవాత గ్రామ పెద్ద, వజ్రగుప్తుణ్ణి కలుసుకుని తమ కోర్కె వెల్లడించాడు.\nవజ్రగుప్తుడు చాలా సంతోషించి, \"బతికుండగా శిలావిగ్రహం. ప్రతిష్ఠ చేయించుకునే అదృష్టం, ఎందరికో కావాలన్నా కల గ దు.\" అనుకుని, విగ్రహం తయారు చేసే పనిని చంద్ర. కాంతుడికే అప్పగించాడు.\nసంగతి విన్న వాసంతికి, చెల్లెలి మీద భరించరానంత అసూయాద్వేషాలు కలి గినై. ఆమె డబ్బు కోసం ఏమైనా చేయగల కొందరు దుష్టులను పోగుచేసింది. రెండు నెలల తర్వాత రామాపురంలో పద్మావతి శిలావిగ్రహం ప్రతిష్ఠింపబడగానే, వాళ్ళు గ్రామంలో దొంగతనాలూ, కొట్లాటలూ ప్రారంభించారు.\nవాళ్ళల్లో ఒకడు బైరాగి వేషంతో గ్రామంలో తిరుగుతూ, ఈ గొడవలన్నిటికీ మూలకారణం ప్రతిష్ఠ చేసిన శిలావిగ్రహ మనీ, అది గ్రామానికి అరిష్టదాయకమనీ చెప్పసాగాడు. దానితో గ్రామంలో పెద్ద కలకలం రేగింది.\nవజ్రగుప్తుడు విషయం తెలుసుకుని చాలా బాధపడ్డాడు. ఆయన చంద్ర కాంతుడి గురువైన శిల్పాచార్యుడి వద్దకు పోయి, \"ఆర్యా తమరు పంపారు గదా అని, నేను చంద్రకాంతుడి ప్రతిభను నమ్మి, నా కళామందిర శిల్పాల బాధ్యత అతడికి అప్పగించాను. కాని, అతడి శిల్పాలు లోపభూయిష్ఠాలూ, అరిష్టదాయ కాలూ అని, యిప్పుడు నా కనిపిస్తున్నది. ఎందుకంటే, నా కూతురు పద్మావతి సుగుణాలరాశి. దాని శిల్పం అరిష్టాలకు కారణం అయిందంటే, లోపం శిల్పం చేయడంలో వుండి వుండాలి!\" అన్నాడు.\nశిల్పాచార్యుడా మాటలకు ఆశ్చర్య పోయి, “చంద్రకాంతుడు, నా శిష్యుల్లో కెల్లా ఉత్తముడు, ప్రతిభావంతుడు. అతడి శిల్పాల్లో లోపాలుండడం, ఆశ్చర్యం కలిగిస్తున్నది,\" అని. ఆయన అప్పటి కప్పుడు బయలుదేరి పద్మావతిని తీసు కుని రామాపురానికి వచ్చి. \"వజ్రగుప్తా, నువ్వు చెప్పింది నిజం. ఈ శిల్పంలో లోపం వున్నది. పద్మావతి రూపానికీ, ఈ శిల్పానికీ కొన్ని తేడాలున్నవి,\" అన్నాడు.\nవెంటనే చంద్రకాంతుడి కోసం కబురు పంపారు. చంద్రకాంతుడు రాగానే శిల్పా చార్యుడు అతడి కేసి తీవ్రంగా చూస్తూ, \"నీవు గురువునైన నాకు మరింత కీర్తి తేగలవనుకున్నాను. కాని, శిల్పాల ను యింత లోపభూయిష్ఠంగా తయారు చేస్తావనుకోలేదు!\" అన్నాడు.\nచంద్రకాంతుడు వినయంగా గురువుకు నమస్కరించి, \"ఆర్యా, లోపం నా శిల్ప విద్యదికాదు; నాదే! నే చెక్కినది పద్మా వతి శిలావిగ్రహం కాదు -వాసంతిది,\" అన్నాడు.\n\"అలా ఎందుకు చేశావు?\" అని అడిగాడు శిల్పాచార్యుడు కోపంగా.\n\"తన చెల్లెలి శిలావిగ్రహం ప్రతిష్ఠించ బడుతున్నందుకు, వాసంతికి అసూయ గానూ, బాధగానూ వున్నది. నే నామెను ప్రేమిస్తున్నాను. అక్క చెల్లెళ్ళిద్దరికీ రూపాల్లో ఎంతో భేదం లేదు కాబట్టి- ఎవరికీ తెలియదనుకుని, నేను వాసంతి విగ్రహాన్ని తయారు చేశాను. ఈ సంగతి వాసంతికి కూడా చెప్పలేదు. కాని, అసూయాపరుల విగ్రహ ప్రతిష్ఠ, గ్రామా నికి అరిష్టం కలిగిస్తుందని గ్రహించలేక పోయాను. క్షమించండి! అంటూ చంద్ర కాంతుడు గురువు పాదాలకు ప్రణ మిల్లాడు.\nజరిగిన సంగతి వాసంతికి తెలిసింది. తన అసూయే అందరిలో తనకు చెడ్డ పేరు తెచ్చిందని ఆమె గ్రహించి, పద్మా వతి దగ్గిరకు వెళ్ళి, “చెల్లీ, నేను అసూయాద్వేషాలను వదిలి సన్మార్గంలో నడవకపోతే, దేశానికే ఆరిష్టం కాగలనన్న భయం కలుగుతున్నది. ఈ రోజు నుంచీ నువ్వు చెప్పినట్టు వింటాను. నన్ను సన్మార్గంలో నడిపించు.\" అన్నది.\nకూతురి ప్రవర్తనలో వచ్చిన మార్పుకు వజ్రగుప్తుడు చాలా సంతోషించి, చంద్ర కాంతుణ్ణి క్షమించాడు. అంతేకాక, వాసంతి కఠినాత్మురాలని తెలిసీ, ఆమెను ప్రేమించగలిగిన అతడికి ఆమె నిచ్చి వివాహం కూడా చేశాడు.\nచంద్రకాంతుడితో వివాహం అయాక. వాసంతి దగ్గర వుండి భర్త చేత పద్మావతి శిలావిగ్రహాన్ని తయారు చేయించి, రామా పురంలో ప్రతిష్ఠింపచేసింది.\nవాసంతిలో వచ్చిన మంచి మార్పుకు చంద్రకాంతుడే కారణం అని గ్రహించిన వాళ్ళందరూ, \"చంద్రకాంతుడు మనుషు లను శిలావిగ్రహాలుగా మలచడమేకాదు, శిలావిగ్రహాలను మనుషులుగా మార్చ గలడు!\" అని చెప్పుకున్నారు.",
            "book_page_end": 50
        },
        {
            "title": "ఉప్పుకషాయం",
            "book_page_start": 51,
            "pdf_page_start": 51,
            "pdf_page_end": 52,
            "author": "చందమామ బృందం",
            "genre": "హాస్యం",
            "moral": "కుటుంబంలో సమన్వయం లేకపోతే చిన్న పనులలో కూడా అనర్థాలు సంభవిస్తాయి.",
            "keywords": [
                "అత్తాకోడళ్ళు",
                "అపార్థం",
                "ఉప్పు",
                "పులుసు",
                "కుటుంబ కలహం"
            ],
            "characters": [
                "ఆసామి",
                "ఆసామి భార్య",
                "కూతురు",
                "కోడలు",
                "ఆసామి బావమరిది"
            ],
            "locations": [
                "గ్రామం"
            ],
            "content": "ఒక గ్రామంలో ఒక ఆసామీ ఉండేవాడు. ఆయన కొక కొడుకూ, కూతురూ ఉండే వారు. కాలక్రమాన కొడుకుకు పెళ్ళి అయి కోడలు కాపరానికి వచ్చింది. దాంతో ఇంట్లో ముగ్గురు ఆడవారయారు —ఆసామి భార్యా, కూతురూ, కోడలూ.\nముగ్గురాడవాళ్ళు ఒక కొంపలో ఉన్న ప్పుడు కొంపలో ఏదో ఒక అవకతవక జరుగుతూనే ఉంటుంది. ఈ ఇంట్లో ఇద్దరాడవాళ్ళు తల్లీ కూతుళ్ళే గనక వారిద్దరి పద్ధతులూ ఇంచుమించు ఒకటి గానే ఉండేవి. పోతే కోడలు పరాయిపిల్ల. ఆమె అలవాట్లు వేరు. ఆమె పనులు చేసే తీరు కూడా వేరే. అందుచేత ఆ పిల్లను తమ పద్ధతులకు మార్చటానికి తల్లీ కూతుళ్ళు చాలా శ్రమపడుతూ ఉండే వారు. కోడలు గనక ఆమెకు ఒకటి రెండు సార్లు చెప్పినా తెలియదన్నట్టు కూడా భావించి, చెప్పిన విషయాలే మళ్ళీ మళ్ళీ చెబుతూండేవారు.\nఒక రోజు ఆసామి బావమరిది చుట్టపు చూపుగా వచ్చాడు. అవకతవకలు జరిగితే తన అన్న ఏమనుకునిపోతాడో అని ఆసామి భార్య ప్రత్యేకంగా జాగర్తపడ సాగింది. ఆవిడ బిందె తీసుకుని బావికి వెళుతూ కోడలితో, \"ఏమే, పోయి మీద పులుసు కాగుతున్నది గాని, అందులో గుప్పెడు ఉప్పు వెయ్యి. మళ్ళీ మరచి పోగలవు జాగర్త!'' అని వెళ్ళింది.\nరెండు రోజులక్రితం కోడలు పులుసులో ఉప్పు వెయ్యటం మరిచిపోయింది. ఆ సంగతి కోడలికి జ్ఞాపకం చేసే ఉద్దేశంతో అత్తగారు అలా అన్నది.\nచేతిలో పని అయిపోగానే కోడలు పులుసు కళాయిలో ఇంత ఉప్పు వేసి వేరే పని చూసుకోబోయింది.\nమరి కాస్సేపటికల్లా ఆడబిడ్డ పిడకలు గోడకు కొట్టటం ముగించి చేతులు కడుక్కుని వంటయింట్లోకి వచ్చి పాయి మీద కాగుతున్న పులుసు చూసింది.\n\"ఆ తెలివితక్కువ మొద్దు ఎలాగూ పులుసులో ఉప్పు వెయ్యటం మరిచి పోతుంది. ఆవిడ తరహా నాకు తెలుసు! మామయ్య వచ్చాడు కూడానూ !'' అను కుని ఆమె ఒక పిడికెడు ఉప్పు తీసి పులుసులో వేసి గొడ్లకు మేత వెయ్య బోయింది.\nఇంతలో అత్తగారు నీళ్ళ బిందెతో తిరిగి వచ్చి పొయి మీద పులుసు చూసి, \"ఆ మొద్దుకు మళ్ళీ మళ్ళీ జ్ఞాపకం చెయ్యటం కంటె నేనే చేసుకోవటం నయం !'' అంటూ ఒక గుప్పెడు ఉప్పు తీసి పులుసులో వేసేసింది.\nమధ్యాహ్నం ఆసామీ, ఆయన బావ మరిదీ భోజనాలకు కూర్చున్నప్పుడు, బావమరిది ముందుగా పులుసు ముద్ద నోట్లో పెట్టుకుని, “ఇదేమిటర్రా, ఇందులో ఉప్పు వెయ్యటం మరిచారా ఏమిటి ?\". అన్నాడు.\nవెంటనే ఆసామి భార్య. \"అదేమి టన్నయ్యా. నేను పులుసులో ఉప్పు వేశానే?\" అన్నది ఆశ్చర్యంగా.\nవెంటనే కూతురు. \"నేను పిడికెడు ఉప్పు వేశానమ్మా!'' అన్నది.\n\"మీరు ఉప్పు వెయ్యటం మరవద్ద న్నారుగా, అందుకని నేనూ వేశా నత్తయ్యా!'' అన్నది కోడలు.\n\"అలా చెప్పండి ! అందుకే పులుసు ఉప్పుకషాయమయింది!\" అన్నాడు ఆసామి బావమరిది నవ్వుతూ.\nఇంటి ఆడవాళ్ళమధ్య ఐక్యత లేక పోవటం చూసి ఆసామికి కోపం వచ్చింది.\n\"ఇకనుంచీ ఈ ఇంట్లో మీరు ఎవరి పనులు వారు చేసుకోవలసిందే గాని, ఒకరి పనులు ఒకరు చెయ్యటానికి వీల్లేదు!' అని శాసించాడు.\nఅంతటితో ఆ ఇంట జరిగే అవకతవ కలు అన్నీ నిలిచిపోయాయి.",
            "book_page_end": 52
        },
        {
            "title": "శివ పురాణం (పార్వతి తపస్సు)",
            "book_page_start": 53,
            "pdf_page_start": 53,
            "pdf_page_end": 60,
            "author": "చందమామ బృందం",
            "genre": "పౌరాణికం",
            "moral": "భక్తుడి పట్టుదల దైవాన్ని సైతం మార్చగలదు, మరియు వివాహ బంధం పవిత్రమైనది.",
            "keywords": [
                "శివుడు",
                "పార్వతి",
                "మన్మథుడు",
                "తపస్సు",
                "వివాహం",
                "యతి"
            ],
            "characters": [
                "శివుడు",
                "పార్వతి",
                "మన్మథుడు",
                "నారదుడు",
                "మేనక",
                "హిమవంతుడు",
                "అనరణ్యుడు",
                "పిప్పలాదుడు"
            ],
            "locations": [
                "కైలాసం",
                "శృంగతీర్థం"
            ],
            "content": "రతీదేవి ప్రార్థన ఆలకించి శివుడు ఆమెతో, ''' మన్మథుడు బ్రహ్మ శాపం కారణంగా భస్మ మయాడు. అతను బ్రహ్మను కూడా ఇలాగే పూలబాణాలతో కొట్టి ఆయనకు కుమార్తెపై మోహం రేకెత్తించి, శాపం పొందాడు. కాని నీ పాతివ్రత్యానికి భంగం రానివ్వను. అతను లోకానికి శరీరం లేనివాడైనప్పటికీ, నీకు మటుకు శరీరంతోనే కనిపిస్తాడు. అతనికి ఇప్పుడే ప్రాణం ఇస్తాను.” అన్నాడు.\nతరవాత శివుడు తపస్సు మాని కైలా సంలో తన రుద్రగణాలతో కొలువుతీరి, అగ్నిని పిలిచి, '' అగ్నీ, ఇకముందు నువు వృక్షాలలోనూ, పర్వతాలలోనూ, సముద్రంలోనూ కనబడకుండా దాగి ఉండు.\" అని ఆదేశించాడు.\nదేవేంద్రుడూ, దేవతలూ శివుడి వద్ద సెలవు పుచ్చుకుని వెళ్ళిపోయారు. శివుడి మనస్సు పార్వతిపై లగ్నమయింది. ఆయన పార్వతిని వివాహమాడ నిశ్చ యించుకున్నాడు.\nశివుడు వనాన్నీ, మన్మథుణ్ణి భస్మం చేయటం కళ్ళారా చూసిన పార్వతి భయ పడి తన చెలికత్తెలతో సహా పరిగెత్తు కుంటూ ఇంటికి తిరిగి వచ్చింది. జరిగిన దంతా విని మేనకా హిమవంతులు తమ కుమార్తె పునర్జన్మ ఎత్తినట్టే భావించు కున్నారు. వాళ్ళు పార్వతిని ఊరడించి ఆమె భయం పోగొట్టారు.\nపార్వతి మటుకు శివుడి కోసం విరహం చెంది బాధపడసాగింది. ఆమెకు శివుడి ధ్యాస తప్ప మరొకటి లేదు. శివుడి కోసం నిద్రాహారాలు మాని తపించే తమ కూతురితో మేనకా హిమవంతులు. \"నీకూ శివుడికీ త్వరలోనే పెళ్ళి చేస్తాం. నువు ఏ మాత్రం విచారించకు.\" అని ఎంతగానో నచ్చ చెప్పారు.\nఒకనాడు నారదుడు వచ్చి పార్వతితో, ఆమెను శివుడు పెళ్ళాడతాడని ధైర్యం చెబుతూ, శివపంచాక్షరీ మంత్రం ఉపదే శించి, దాన్ని జపించినట్టయితే ఎలాంటి కోరికలైనా తీరుతాయనీ, సమస్త సుఖాలూ కలుగుతాయనీ చెప్పి. మేనకా హిమవం తుల వద్ద సెలవు తీసుకుని వెళ్ళి పోయాడు.\nతరవాత పార్వతి శివపంచాక్షరీ మహా మంత్రాన్ని జపించుతూ, శివధ్యానంలో నిమగ్నురాలయింది.\nనారదుడు చెప్పిన ప్రకారం పార్వతి తన చెలికత్తెలను వెంట బెట్టుకుని శృంగ తీర్థానికి వెళ్ళి, పంచాక్షరీ మహా మంత్రం జపిస్తూ తీవ్రమైన తపస్సు చేయసాగింది. ఆమె ఒక్క ఆకు కూడా తినకుండా తపస్సు చేస్తూ ఉండటం చూసి, అక్కడ మునులు ఆమెను \"అపర్ణ\" అని పిలవ వారంభించారు.\nఒకనాడు మేనకా హిమవంతులు తమ కుమార్తెను చూడ వచ్చి. ఆమె శుష్కించి ఉండటం చూసి భయపడి. \"అమ్మా, ఆహారం కూడా మాని ఎందుకు ఈ ఘోర తపస్సు చేస్తున్నావు? మన్మథుణ్ణి మసి చేసిన శివుడు నీపట్ల అనుగ్రహిస్తాడా? అతను విరాగి, దయా హీనుడూ.. ముక్కోపీను. అందని పండుకు ఎందుకు ఆశిస్తావు ? ఇంటికి వచ్చెయ్యి.\" అన్నారు.\nపార్వతి ఈ మాటలు విని. \"మీరు మొదట నాతో ఏమన్నారు? శివుడికి నన్నిచ్చి పెళ్ళి చేస్తామనలేదా? నా తపస్సుతో నేను ఆయనను మీ అల్లుడుగా చేస్తాను. నా కోసం ఏ మాత్రం దిగులు పడక, మీరు ఇంటికి వెళ్ళి, సుఖంగా వుండండి.\" అని తన తల్లిదండ్రులతో అన్నది.\nఈ లోపుగా శివుడు పార్వతిని ఎలా పెళ్ళాడటమా అని మథనపడి పోతు న్నాడు. అప్పుడు బ్రహ్మ, విష్ణు, దేవేం ద్రాదులు శివుడి వద్దకు వచ్చి. అతనివల్ల మర్యాదలు పొంది. \"మహేశ్వరా, నువు పార్వతిని పెళ్ళాడి లోకాలకు మేలు చెయ్యవెందుకు? నీకు పుట్టిన కొడుకు చేత తప్ప చావు లేకుండా తారకుడు వరం పొంది ఉన్నాడు. వాడు చస్తేనేగాని లో కాలు 'సుఖపడవు.\" అన్నాడు.\nఈ మాటలకు శివుడు లోపల సంతో షించి కూడా, పైకి వారితో, \"పెళ్ళాడితే తపస్సు సాగదు. మన్మథుణ్ణి జయించ వచ్చుగాని, స్త్రీల చూపుల బాణాలకు తట్టుకోవటం కష్టం. పార్వతితో గృహస్థా శ్రమం గడపటం కన్న తపస్సు చేసుకో వటమే మంచి దనుకుంటున్నాను.\" అన్నాడు.\nఇందుకు బ్రహ్మ మొదలైనవారు ఒప్పు కోక, గృహస్థాశ్రమమే గొప్పదనీ, భార్య లేనివాణ్ణి ఎవరూ గౌరవించరనీ. శివుడు గృహస్థుగా ఉంటూనే తపస్సు చేసి, రాజయోగిగా జీవించటం వల్ల లోకాలకు మేలు కలుగుతుందనీ హెచ్చరించారు.\nవారు చెప్పినట్టే చేస్తానని మాట ఇచ్చి శివుడు బ్రహ్మ మొదలైన వారిని పంపే శాడు. కాని, అతనికి పార్వతిపై విరహం ఉన్నప్పటికీ, పార్వతి మనస్సు స్వయంగా తెలుసుకోవాలనిపించింది. అందు చేత ఆయన ముసలి యతి రూపం దాల్చి. దండమూ, కమండలమూ ధరించి పార్వతి తపస్సు చేసుకుంటున్న చోటికి వెళ్ళాడు.\nపార్వతి ఆయన తేజస్సు చూసి, బ్రహ్మ విష్ణు మహేశ్వరులలో ఒకడై ఉంటాడను కుని, ఆయనను పూజించి, స్వాగతమిచ్చి, \"తమరు ఎవరు? నేను తపస్సు చేసు కుంటున్న ఈ తీర్థప్రాంతానికి ఎందుకు వచ్చారు?\" అని అడిగింది.\nతరవాత నారదుడు పంచాక్షరీ మంత్రం ఉపదేశించగా, ఆ మంత్రాన్ని జపిస్తూ, శివుణ్ణి భర్తగా పొందటానికి ఇక్కడ తపస్సు చేస్తున్నాను. ఇంతగా తపస్సు చేసినా శివుడికి ఇంకా నా పైన అను గ్రహం కలగలేదు. అందుచేత అగ్ని ప్రవేశం చేసి ఈ దేహం చాలింతామను కుంటున్నాను.” అని చెప్పింది.\nశివుడు ఆమెతో, \"నువు చాలా పొర పాటు చేసున్నావు. ఈశ్వరుడు విరాగి. తపస్సు చేసుకునేవాడు. నువు నీ తపస్సుతో లోకాలకు ప్రమాదం కలిగించే కన్న ఇంటికి తిరిగి వెళ్ళి దేవతలలో \"నేను బ్రహ్మవంశానికి చెందినవాణ్ణి. ఒకణ్ణి వివాహం చేసుకోవటం మంచిది,” లోకాల క్షేమం చూస్తూ ముల్లోకాలు అన్నాడు.\nతిరుగుతూ ఉంటాను. నువు ఎవరి కుమార్తెవు? దేని కోసం ఇలా కఠోర తపస్సు చేస్తున్నావు?\" అని శివుడు ఆమెను చిరునవ్వుతో అడిగాడు.\nపార్వతి ఆయనతో. \"నేను మేనకా హిమవంతుల కుమార్తెను . నన్ను పార్వతి అని పిలుస్తారు. ఈశ్వరుడు కైలాసం మీద తపస్సు చేస్తూ ఉంటే నేను ఆయనకు పరిచర్యలు చేస్తూ ఉండేదాన్ని. అప్పుడు ఒకనాడు మన్మథుడు ఆయనను తన పంచబాణాలతో కొట్టేసరికి, ఆయన మన్మథుణ్ణి తన ఫాలాగ్నితో దహించాడు.\n\"ఇక మీరు వెళ్ళవచ్చు. నేను నా అభిప్రాయం మార్చుకోను.\" అన్నది. పార్వతి చిరాకుపడి.\n\"అలాగే వెళతాను. కాని, వెళ్ళే ముందు నీకు కొంత హితం చెప్పాలి. శివుడు దరిద్రుడు, పట్టుబట్టలు కట్టడు, చర్మాలు ధరిస్తాడు. ఎక్కి తిరగటానికి ఎద్దు తప్ప మంచి వాహనం లేదు. దయ్యాలనూ, భూతాలనూ వెంట వేసుకు తిరుగుతాడు. ఒంటికి గంధం పూసుకోడు, బూడిద పూసుకుంటాడు. అతన్ని పెళ్ళాడి ఏం సుఖపడతావు ?\" అన్నాడు శివుడు.\nపార్వతికి తీవ్రంగా కోపం వచ్చింది. \"నువు దొంగయతివి. జ్ఞానివని భ్రమ పడ్డాను. శివుడు అష్టఐశ్వర్యాలు గలవాడు. శివదూషణ చేసినవారు ఏడు జన్మల పాటు దరిద్రం అనుభవిస్తారు,\" అని తన పరిచారికలను పిలిచి. \"ఈ యతిని అవతలికి గెంటండి,\" అన్నది.\nశివుడు నవ్వి, \"పార్వతీ, నేను శివుణ్ణి. నీ మనసు తెలుసుకుందామని యతి వేషంలో వచ్చాను. నీ ఎడబాటుతో చాలా బాధపడుతున్నాను. నా వెంట కైలాసానికి వచ్చెయ్యి.\" అన్నాడు పార్వతి చెయ్యి పట్టుకుని.\nశివుని చేయి విడిపించుకొని చూసే సరికి పార్వతి కళ్ళకు అసలు శివుడే కనిపించాడు. ఆమె ఆయనకు క్షమాపణ చెప్పుకుని, ''ఇలా నీ వెంట రావటం భావ్యం కాదు. నా తల్లిదండ్రుల అనుమతి పొంది, నన్ను వివాహం చేసుకుని, నీ వెంట తీసుకువెళ్ళు.\" అన్నది.\nఆమె శివుడికి నమస్కరించి, తన పరిచారికలతో సహా తన ఇంటికి వెళ్ళి పోయింది. మేనకా హిమవంతులు జరిగిన సంగతి తెలుసుకుని ఎంతో సంతోషించి, పార్వతి వివాహానికి మంచి ముహూర్తం నిశ్చయించి. పెళ్ళిప్రయత్నాలు ప్రారం భించారు.\nశివుడు కూడా కైలాసానికి తిరిగిపోయి, ప్రమథ గణాలతో, మన్మథుడు తనను పూలబాణాలతో కొట్టినది మొదలు తన మనసు పార్వతి మీద లగ్నమై. తపస్సు మీదికి పోవటం లేదనీ, పార్వతిని వివాహం చేసుకోగోరుతున్నాననీ. అందుకు సప్త మహర్షుల మధ్యవర్తిత్వం కావాలనీ అన్నాడు.\nవెంటనే నందీశ్వరుడు అక్కడి నుంచి బయలుదేరి వెళ్ళి, సప్త మహర్షులను వెంట బెట్టుకుని త్వరలోనే కైలాసానికి తిరిగి వచ్చాడు.\nవాళ్ళు శివదర్శనం కలిగినందుకు సంతోషించి, ''మా వలన కావలసిన కార్యమేమిటో సెలవిస్తే, చెయ్యటానికి సిద్ధంగా ఉన్నాము,\" అన్నారు.\n\"మహా మునులారా, నేను పార్వతిని వివాహం చేసుకొని, గృహస్థుగా ఉండ నిశ్చయించాను. అందుచేత మీరు మేనకా హిమవంతుల వద్దకు వెళ్ళి వారి కుమార్తె అయిన పార్వతిని నా కిచ్చి పెళ్ళి చేసే లాగు మంచి మాటలతో ఒప్పించి, ముహూర్తం పెట్టి నా వివాహం జరిపిం చండి,” అన్నాడు శివుడు సప్తమహర్షులతో.\nసప్తమహర్షులు అందుకు సంతోషంగా ఒప్పుకుని హిమవంతుడు ఉండే చోటికి వచ్చారు. మేనకా హిమవంతులు వారికి ఆదరంతో అతిథి సత్కారాలు చేసి, \"ఏ పని మీద మీరు మా గృహం పావనం చేశారో సెలవిస్తే. మీరు చెప్పినది చేస్తాం,\" అన్నారు.\nదానికి సప్తమహర్షులు, \"మేన కా హిమవంతులారా! మీ అదృష్టం చాలా గొప్పది. సాక్షాత్తూ పరమేశ్వరే మీ కడు పున పార్వతిగా పుట్టింది. ఆమెను శివుడు ఇప్పుడు వివాహమాడ గోరుతున్నాడు. ఈ పెళ్లితో మీ కీర్తి ముల్లోకాలు వ్యాపిస్తుంది,\" అన్నారు.\nఆ మాటలు విని మేనకా హిమవం తులు, ''మహర్షులారా. మేము కూడా పార్వతిని శివుడికి ఇచ్చి పెళ్ళి చేయాలనే అభిప్రాయంతోనే ఉన్నాము. కాని నిన్న ఒక భిక్షువు మా వద్దకు వచ్చి, పార్వతిని శివుడికి ఇయ్యవద్దనీ, శివుడికి ఒక రాజ్యం గానీ, సుఖం గానీ, భోగం గాని లేవనీ, శ్మశానాలలో నివసిస్తాడనీ. పాములను ధరించి, సరి అయిన భోజనపాత్ర కూడా లేక కపాలంలో తిండి తింటాడనీ చెప్పి వెళ్ళిపోయాడు. అందుచేత పార్వతిని శివుడి కిచ్చి పెళ్ళి చేసే ఆలోచన మాను కున్నాం.\" అన్నారు.\nఈ మాట విని సప్తమహర్షులు అమి తాశ్చర్యం పొంది, \"ఆ భిక్షువు ఎవడో దుర్మార్గుడై వుంటాడు. శివపార్వతుల పెళ్ళి చెడగొట్టటానికి మీతో అలా చెప్పి ఉంటాడు. మీ కుమార్తె ఆ పరదేవత అవతారమని మరవకండి. ఈమె శివుడి భార్య కావటానికే మీ కుమార్తెగా పుట్టింది,” అన్నారు.\nవసిష్ఠమహాముని మేనకా హిమవంతు లకు ఈ సందర్భంలో అనరణ్యు డనే రాజు కథ చెప్పాడు.\nఇంద్రసావర్ణి అనే పధ్నాలుగో మనువు వంశంలో అనరణ్యుడనే రాజు చక్రవర్తిగా రాజ్యపాలన చేసేవాడు. ఆయనకు రుచి అనే గొప్ప తపశ్శాలి పురోహితుడుగా ఉండేవాడు.\nఆ రాజుకు అయిదుగురు భార్యలూ, నూరుమంది కొడుకులూ, అందరి తరవాత పద్మావతి అనే కుమార్తే ఉండేవారు. పద్మావతి అపురూప సౌందర్యవతి. యౌవనం రాగానే అనరణ్యుడు ఆమెకు తగిన రాజ కుమారుడి కోసం అన్వేషణ ప్రారంభించాడు.\nఇలా వుండగా ఒకనాడు పద్మావతి తన పరిచారికలతో సహా నదికి వెళ్ళి స్నానం చేస్తూండగా, పిప్పలాదుడు అనే మహాముని స్నానం కోసం అక్కడికే వచ్చాడు. పిప్పలాదుడు సామాన్యుడు కాడు, భృగువంశాన పుట్టినవాడు; దధీచి మహాముని కొడుకు.\nఅటువంటి పిప్పలాదుడు పద్మావతి అందం చూసి మోహించి, అనరణ్యుడి సభకు వెళ్ళి, తనకు పద్మావతిని భార్యగా ఇచ్చి వివాహం చెయ్యమని కోరాడు.\nరాజుకు నోట మాట రాలేదు. రతీదేవి లాటి తన కుమార్తెను మన్మథుడి వంటి ఏ రాజకుమారుడికో ఇవ్వాలని ఆయన అనుకుంటూ వుండగా, ఈ ముసలివాడు ఎక్కడి నుంచో ఊడిపడ్డాడు. “నా కుమార్తెను నీకు భార్యగా ఇవ్వను !'' అంటే శపించి, వంశ నిర్మూలనం చేస్తాడేమో!\nఇలా రాజు సంశయావస్థలో పడి కొట్టు కుంటూ వుండగా రాజ పురోహితుడూ, మంత్రులూ ఆయనకు ధైర్యం చెప్పి. ఒక సలహా ఇచ్చారు.",
            "book_page_end": 60
        },
        {
            "title": "అన్నీ తెలిసినవాడు!",
            "book_page_start": 61,
            "pdf_page_start": 61,
            "pdf_page_end": 61,
            "author": "ఎస్. విశ్వనాధ్",
            "genre": "నీతి కథ",
            "moral": "తెలివైన వ్యక్తి కేవలం విషయ పరిజ్ఞానం మాత్రమే కాక, లోకజ్ఞానం, సమయస్ఫూర్తి కలిగి ఉండాలి.",
            "keywords": [
                "మంత్రి",
                "పదవి",
                "పరీక్ష",
                "లోకజ్ఞానం",
                "అహంకారం"
            ],
            "characters": [
                "రాజు",
                "వృద్ధ మంత్రి",
                "యువకులు"
            ],
            "locations": [
                "రాజసభ"
            ],
            "content": "ఒకానొక రాజు దగ్గిర మహా మేధావిగా ఖ్యాతిగాంచిన మంత్రి వుండేవాడు. ఆయన వృద్ధుడై పోయి పదవీవిరమణ చేయదలిచాడు. రాజు ఆయనను పదవీవిరమణకు ముందు కొత్తమంత్రిని ఎంపిక చేయవలసిందిగా కోరాడు.\nమంత్రి పదవి కోరుతూ చాలామంది వచ్చారు. వృద్ధ మంత్రి వాళ్ళకు కొన్ని పరీక్షలు పెట్టాడు. వాటన్నిటిలో యిద్దరు యువకులు సర్వశ్రేష్ఠులుగా ఉత్తీర్ణులయ్యారు. అయితే, మంత్రి పదవికి కావలసినవాడు ఒక్కడే!\nవృద్ధ మంత్రి వాళ్ళిద్దరినీ తన మందిరానికి ఆహ్వానించాడు. అక్కడ జిలుగు పనులతో తయారు చేసి, బంగారు మలాము అద్దిన ఉన్నతాసనం ఒకటి వున్నది. మంత్రి వాళ్ళకు దాన్ని చూపుతూ, \"మీరిద్దరూ అన్ని పరీక్షల్లో సరిసమానంగా గెలుపొందారు. ఇది ఆఖరి పరీక్ష. మీ యిద్దరిలో అన్నీ తెలిసినవాణ్ణనే గట్టినమ్మకం వున్నవాడుపోయి, ఆ ఆసనంలో కూర్చోవాలి. ఇందుకు గడువు మూడు క్షణాలే,\" అన్నాడు.\nఆ వెంటనే ఒకడుపోయి, ఆసనంలో కూర్చున్నాడు. వృద్ధమంత్రి రెండోవాణ్ణి వెంట పెట్టుకుని రాజు దగ్గిరకుపోయి, అతణ్ణి మంత్రిగా నియమించమని సలహా యిచ్చాడు.",
            "book_page_end": 61
        },
        {
            "title": "దొంగా-ఫకీరూ",
            "book_page_start": 62,
            "pdf_page_start": 62,
            "pdf_page_end": 64,
            "author": "చందమామ బృందం",
            "genre": "చారిత్రక కల్పన",
            "moral": "నిజమైన పశ్చాత్తాపం, ధర్మ మార్గంలో ప్రయాణం వ్యక్తి జీవితాన్ని, సమాజంలో అతని స్థానాన్ని మార్చగలవు.",
            "keywords": [
                "దొంగ",
                "ఫకీరు",
                "పరివర్తన",
                "అరేబియా కథ",
                "కర్మఫలం"
            ],
            "characters": [
                "కమలుద్దీన్",
                "దొంగ",
                "కొత్వాలు",
                "ఫకీరు",
                "ముసలివాడు"
            ],
            "locations": [
                "ఇస్పహాన్ నగరం",
                "కొండ గుహ"
            ],
            "content": "ఇస్పహాన్ నగరంలో, కమలుద్దీన్ అనే వస్త్రాల వ్యాపారి వుండేవాడు. ఒకనాటి చీకటి పడేవేళ, ఆయన దుకాణం మూసి, ఇంటికి బయలుదేరాడు. ఆయన చేతిలో, ఆనాటి అమ్మకాల ద్వారా వచ్చిన డబ్బు సంచీ వున్నది.\nకమలుద్దీన్ కొంత దూరం రాజ మార్గాన నడిచి, అంతగా జనసంచారం లేని ఒక పక్క వీధిలో ప్రవేశించాడు. హఠాత్తుగా ఒక యువకుడు వెనక వైపు నుంచి వచ్చి, అతడి చేతిలో వున్న డబ్బు సంచీ లాక్కుని పరిగెత్తసాగాడు. కమ లుద్దీన్ దొంగ, దొంగ అంటూ కేకలు పెట్టాడు. ఆదారి వెంట వస్తున్న కొందరు పారిపోతున్న యువకుడి వెంటపడి పట్టు కున్నారు.\nకమలుద్దీన్ కు పోయిన డబ్బు దొరి కింది. దొంగను పట్టుకున్నవాళ్ళు వాణ్ణి తిన్నగా కొత్వాలు దగ్గిరకు లాక్కు పోయారు.\nఈ కొత్వాలు పరమకోపిష్ఠి. అతను క్షమించమని దీనంగా వేడుకుంటూ గట్టిగా పాదాలు పట్టుకున్న యువకు \"ఒరే, నీకెన్ని గుండెలు! దుర్మార్గుడా. నేను కొత్వాలుగా వుండగా, నగరంలో దొంగతనమా?\" అంటూ గట్టిగా తన్నాడు.\nఆ దెబ్బకు యువకుడు ఎగిరి వీధిలో పడ్డాడు. అయితే, వాడు మరుక్షణంలో నే బంతిలా ఎగిరి అక్కణ్ణించి పరిగెత్త సాగాడు. వాణ్ణి పట్టుకునేందుకు కొందరు భటులు వెంటబడ్డారు. కాని, యువ కుడు వాళ్ళకు అందకుండా నగర పరిస రాలు దాటి పారిపోయాడు. అయినా, భటులు వదలక, వాణ్ణి వెంటబడి తరమ సాగారు.\nఅప్పటికే బాగా అలసిపోయిన దొంగకు, దారి పక్కన వున్న ఒక కొండ గుహలో చిన్న దీపపు కాంతి కనబడింది. అందులో ఒక ఫకీరు నివ సిస్తున్నాడు. దొంగ చప్పున గుహలోకి వెళ్ళాడు. ఆ సమ యంలో ఫకీరు లేడు. దొంగ అక్కడ దొరికిన ఒక దుప్పటి కప్పుకుని, ప్రార్థన చేస్తున్నవాడిలా కూర్చున్నాడు.\nకొద్ది క్షణాల్లో భటులు అటు కేసి పరుగెత్తుకు వచ్చి, గుహలోకి తొంగి చూస్తూ, ''అయ్యా, ఇటుగా ఎవరైనా పరిగెత్తుకు రావడం చూశారా?\" ఆని అడిగారు.\n\"చూడలేదు!\" అన్నాడు దొంగ గంభీరంగా.\n''అయ్యా, క్షమించండి! తమ ప్రార్థనకు అంతరాయం కలిగినట్టున్నది.\" అంటూ భటులు, దొంగకు ప్రణమిల్లి వెళ్ళి పోయారు.\nదొంగకు భయం పోయి మనసు బాగా కుదుటపడింది. భటులు తనకు ప్రణమిల్లడం వాడికి నవ్వు తెప్పించింది. అయితే, ఆ మరుక్షణం వాడి కొక సంశయం కలిగింది: ఫకీరుగా నటించిన మాత్రానే నాకు అపాయం తప్పింది. పైగా, యితరులు నాపట్ల ఎంతో గౌరవం చూపారు. నేను నిజంగానే ఫకీరునైతే, ప్రజలు నన్ను మరెంత భక్తి గౌరవాలతో పూజించగలరో !\nదొంగ యిలా ఆలోచిస్తూండగా, ఆ గుహలో నివసిస్తున్న ఫకీరు తిరిగి వచ్చాడు. దొంగ ఆయన పాదాలముందు పడి, “నేనీ గుహలోనే వుంటూ, తమకు సేవచేసేందుకు అనుమతి యివ్వండి!'' అంటూ వేడుకున్నాడు.\nదయాళువైన ఫకీరు అందుకు అంగీ కరించి, దొంగను తన శిష్యుడుగా చేసు కున్నాడు.\nఆనాటి నుంచి దొంగ. ఫకీరు కు శుశ్రూషచేస్తూ, ఆయన ధర్మబోధలు విన సాగాడు. క్రమంగా వాడిలో హృదయ పరివర్తన కలిగింది. వాడు సజ్జనుడుగా, ధార్మికుడుగా మారిపోయాడు.\nకొన్నేళ్ళు గడిచి నై. ఫకీరు కాల ధర్మం చెందాడు. దొంగ గొప్ప ధర్మ బోధకుడుగా కీర్తి గడించాడు.\nఒక రోజున, శిష్యుడి కోరికను మన్నించి దొంగ నగరానికి వెళ్ళాడు. అక్కడ అనేకమంది ప్రజలు వాడికి స్వాగతం యిచ్చి తమకు ఎదురైన ధర్మసందేహా లను వివరించారు. దొంగ వారి వారి సందేహాలకు ఉచిత రీతిలో సమాధానా లిచ్చి తృప్తిపరిచాడు.\nఆ సమయంలో ఒక ముసలివాడు, దొంగను సమీపించి, అమిత భక్తితో వాడి పాదాలు తాకి, \"సాధుసత్తమా, నాబోటి వాడు దైవసాన్నిధ్యాన్ని చేరడమంటే., ఏదైనా మహాద్భుతం జరిగితీరాలి. కారణం, నేను మీ లాగా కాక జీవితాన్ని మరొక రకంగా గడిపినవాణ్ణి. ఎంతో కాలం, యీ నగరానికి కొత్వాలుగా వున్నాను,\" అన్నాడు.\n\"నాయనా, అద్భుతాలు జరగవని ఎందుకు శంకిస్తున్నావు? ఒకానొకనాడు, నేను నీ పాదాలు తాకాను. కాని, ఆ సమ యంలో నువ్వు, నన్ను కోపంతో గట్టిగా తన్నావు. అయినా ఈనాడు ఎంతో భక్తితో నువ్వు. నా పాదాలు తాకావు. ఇది అద్భుతం కాక మరేమిటి? ఒకనాటి దొంగ దేవుడి కరుణకు పాత్రుడు కాగలిగి నప్పుడు దొంగలను పట్టి బంధించే కొత్వాలు కూడా ఆయన కరుణ కు ఎందుకు పాత్రుడు కాడు ?\" అంటూ దొంగ ముసలివాడి కేసి ఆప్యాయంగా చిన్నగా నవ్వాడు.\nఈ జవాబు ముసలివాడికి అర్థం కాలేదు. అప్పుడు దొంగ అతడికి చాలా ఏళ్ళక్రితం జరిగిన సంఘటన వివరించి చెప్పాడు.\nఅప్పుడు ముసలివాడు పట్టరాని ఆనం దంతో వాడి పాదాలు గట్టిగా పట్టుకున్నాడు. అతడి కన్నీటితో దొంగ పాదాలు తడిసి పోయినై.",
            "book_page_end": 64
        }
    ],
    "statistics": {
        "total_stories": 14,
        "author_counts": {
            "శ్రీరామకమల్": 1,
            "చందమామ బృందం": 8,
            "సి. యస్. ఎ. షరీఫ్": 1,
            "ఎన్. శివనాగేశ్వరరావు": 1,
            "కలిదిండి జయ": 1,
            "జొన్నలగడ్డ రామలక్ష్మి": 1,
            "ఎస్. విశ్వనాధ్": 1
        },
        "genre_counts": {
            "సాంఘికం": 1,
            "ఫాంటసీ, ధారావాహిక": 1,
            "బేతాళ కథలు": 1,
            "హాస్యం": 2,
            "సాంఘికం, సమస్య పరిష్కారం": 1,
            "జాతక కథ": 1,
            "పౌరాణికం, చరిత్ర": 1,
            "నీతి కథ": 2,
            "సాంఘికం, హాస్యం": 1,
            "సాంఘికం, నీతి కథ": 1,
            "పౌరాణికం": 1,
            "చారిత్రక కల్పన": 1
        }
    }
}
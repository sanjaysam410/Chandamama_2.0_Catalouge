{
    "book_id": "చందమామ_1983_02",
    "stories": [
        {
            "title": "కాపలా దయ్యం",
            "book_page_start": 6,
            "pdf_page_start": 6,
            "pdf_page_end": 10,
            "author": "మాచిరాజు కామేశ్వరరావు",
            "genre": "సామాజిక కథ",
            "moral": "నిజాయితీ, ధైర్యం ఉన్నవారికి మంచి జీవితం లభిస్తుంది.",
            "keywords": [
                "నిజాయితీ",
                "దయ్యం",
                "ఉద్యోగం",
                "నిరుద్యోగి",
                "ఆస్తి"
            ],
            "characters": [
                "కిరీటి",
                "శిల్ప",
                "దయ్యం",
                "శిల్ప తండ్రి"
            ],
            "locations": [
                "చిన్న గ్రామం",
                "శిథిలావస్థలో వున్న ఇల్లు"
            ],
            "content": "సూర్యాస్తమయం అయి చీకటి పడుతున్న సమయంలో, పెద్ద ఉరుములూ, మెరుపులతో వాన ప్రారంభమయింది. అప్పటికి కొన్నాళ్లుగా ఎక్కడైనా ఉద్యోగం దొరుకుతుందేమో అని ఊళ్ళు పట్టుకు తిరుగుతున్న కిరీటి, ఆ సమయంలో ఒక చిన్న గ్రామాన్ని సమీపిస్తున్నాడు. అతడికి దాపుల్లో శిథిలావస్థలో వున్న ఇల్లొకటి కనిపించింది. చప్పున పోయి ఆ ఇంటి అరుగు మీద నిలబడ్డాడు. బయట కుండపోతగా వాన కురుస్తున్నది. చూస్తూండగానే బాగా చీకటి పడిపోయింది. వాన తగ్గే సూచనల్లేవు. ఇప్పుడేం చేయడమా అనుకుంటూ కిరీటి ఇంటి ద్వారబంధాల కేసి చూశాడు. తలుపుకు బాగా తుప్పు పట్టిన తాళం వేళ్ళాడుతున్నది. అంతలో అక్కడికి వానలో తడుస్తూ వచ్చిన ఒక ఇరవై ఏళ్ళ అమ్మాయి, ఇంటి చూరు కింద నిలబడుతూనే, మెరుపుకాంతిలో కిరీటిని చూసి తుళ్ళిపడింది. కిరీటి ఆమెకు పొడిగా వున్న తన పైపంచ యిస్తూ, \" భయపడకు! ముందు తల తుడుచుకో. నేనేం దొంగను కాదు. అయినా, యింత చీకటి, వర్షంలో ఒంటరిగా ఎక్కడికి బయలుదేరావు ? \" అని అడిగాడు. ఆమె కొంచెం తటపటాయించి, కిరీటి ముఖంకేసి ఒకసారి పరీక్షగా చూసి, \"ఈ పక్క గ్రామంలో వున్న మా బంధువుకు జబ్బుగా వుంటే చూసి వస్తున్నాను. బాడుగ బండివాడు. ఆఖరి క్షణంలో వాన భయంవల్ల బండి కట్టననేశాడు. ఇప్పుడీ వానాగాలిలో ఏం చేయాలో తోచడంలేదు. మా ఊరు యిక్కడికి అరకోసు దూరంలో వుంది,\" అన్నది. అంతలో పాడుబడ్డ ఇంటి కిటికీలోంచి గబ్బిలం కీచుమంటూ ఆమె తల మీదుగా ఎగిరిపోయింది. ఆమె భయంతో కెవ్వు మన్నది. కిరీటి నవ్వి, \" వర్షంలో ఒంటరిగా రావడం చూసి, చాలా ధైర్యవంతురాలి వనుకున్నాను,” అన్నాడు. ఆమె సిగ్గుపడుతూ, \"నాకు దొంగలన్నా, చీకటన్నా, పాములన్నా భయం లేదు; కాని దయ్యాలంటే మహ చెడ్డ భయం. పాడుబడ్డ ఇళ్లల్లో దయ్యాలుంటవి గదా!\" అన్నది. తరవాత ఆమె తన పేరు శిల్ప అని చెప్పింది. కిరీటి ఒక క్షణం ఆగి, \"చూడు, శిల్పా! మనకు ముందు తెలియదుగాని, మన చుట్టూ వున్న మనుషుల్లో దయ్యాలను మించినవాళ్ళున్నారు. నా సంగతే చూడు ! మా నాన్న పోయాక బంధువుల మంటూ ఇంట చేరినవాళ్ళు నన్ను రకరకాలుగా మోసగించి, ఉన్న కొద్దిపాటి ఆస్తి కాజేశారు. నేను బతుకు తెరువుకు ఉద్యోగం కోసం వెతుకుతూ తిరుగుతున్నాను. నాకు దయ్యాలకన్నా, మనుము లంటేనే భయం,'' అన్నాడు. \"పోనీండి ! ఈ రాత్రివేళ దయ్యాల ఊసెందుకు,'' అన్నది శిల్ప. వర్షం తగ్గే సూచనలు లేకపోవడంతో కిరీటి, \"ఇక మనం, యీ రాత్రికి యీ ఇంట్లోనే తలదాచుకోక తప్పదు.\" అని, తుప్పు పట్టిన తాళాన్ని గట్టిగా లాగాడు. అది చేతిలోకి ఊడి వచ్చింది. అంతలో, లోపలి నుంచి, '' ఎవరు వాళ్ళు? నేను దయ్యాన్ని. జాగ్రత్త, లోపలికి రాకండి!\" అన్న కేక విని పించింది. శిల్ప వణికిపోతూ, కిరీటి చెయ్యి పట్టు కుని, \"వర్షం అయితే అయింది, పారి పోదాం రండి,\" అన్నది. కిరీటి ఆ మాటలు వినిపించుకోకుండా, కాలితో తలుపును గట్టిగా తన్నాడు. అది విరిగి దభీమని వెనక్కు పడిపోయింది. అతడు చీకటి లోకి చూస్తూ, \"మేం మనుషులం, దయ్యాలకు దడవని వాళ్లం!'' అంటూ లోపలికి వెళ్ళాడు. గది మధ్య ఒక ముసలి దయ్యం కూర్చుని వుంది. అది కిరీటినీ, శిల్పనూ చూస్తూనే, “ఎంత ధైర్యం! ఎంత పొగరు! నిలువునా చీల్చేస్తా,” అన్నది. \"అదేదో తరవాత చేద్దువుగాని, ముందు యీ సంగతి చెప్పు ! ఈ పాడు కొంపనా నువ్వు కాపలా కాస్తున్నది?’\" అని అడిగాడు కిరీటి. ఆ ప్రశ్న వింటూనే ముసలి దయ్యం ఏడ్పు ముఖం పెట్టి, \" ఛీ, యీ కొంప అంటే నాకు పరమచీదర ! నా పెళ్ళాం, పిల్లలూ డబ్బు కోసం నన్ను జలగల్లా పట్టుకుని నానాహింసా పెట్టేవాళ్ళు. హవ్వ! సంపాయించడం ఖర్చు పెట్టడానికా? నేనేం వాళ్ళ పప్పులు ఉడకనివ్వలేదు. నే కాపలా కాస్తున్నది, యిక్కడ దాచిన నిధిని,\" అన్నది. కిరీటి దయ్యంకేసి జాలిగా చూస్తూ, \" పెళ్ళాం పిల్లలూ, నువ్వూ కూడా అను భవించక చచ్చి దయ్యానివై, ఆ డబ్బుకు కుక్కకాపలా కాస్తున్నావన్న మాట!'' అన్నాడు. ముసలి దయ్యం కొంతసేపు ఆలో చనలో పడింది. ఏళ్ళ తరబడిగా అక్కడ కాపలా కూర్చోవడం దానికీ విసుగని పిస్తున్నది. అది గది మధ్య ఒకచోట తవ్వి, పెట్టె నొక దాన్ని పైకి తీసి మూత తెరుస్తూ, \"ఈ డబ్బంతా నువ్వు తీసుకో. నాకు యీ కాపలా బాధ తప్పుతుంది,\" అన్నది. కిరీటి పెట్టెలోని నాణాలు కొన్ని తీసు కుని చూసి, \"నువ్వు చచ్చిపోయి చాలా పెద్దకాలమే అయినట్టుంది ; ఇప్పుడు యీ రాగీ, సత్తూ నాణాలు చెల్లవు!\" అన్నాడు. ''అయ్యో, ఆ ణాలు ! \" అంటూ దయ్యం పెద్దగా మూలిగింది. ఆ మరుక్షణం దానికి గబ్బిలం ఆకారం వచ్చింది. అది కీచు మంటూ పెట్టెలోని నాణాల మీద ఒకసారి వాలి, తుర్రు మంటూ బయిటికి ఎగిరిపోయింది. కిరీటి పెట్టెను దయ్యం తవ్విన గుంటలో పడవేసి గట్టిగా చేతులు దులుపుకుంటూ శిల్ప కేసి చూశాడు. శిల్ప ఆశ్చర్యంగా, 'అబ్బ, మీ రెంత ధైర్యవంతులండీ ! '' అన్నది. \" నా ధైర్యానికేం గాని, యీ రాత్రికి మనం యిక్కడ కాలంగడపక తప్పదు,\" అన్నాడు కిరీటి. ఇద్దరూ గదిని సాధ్యమైనంతలో శుభ్రం చేసుకుని నిద్రపోయారు. తెల్లవారి కిరీటి నిద్రలేచేసరికి, శిల్ప అరుగు మీద నిలబడి రాత్రి గాలివాన దెబ్బకు విరిగి పడిన చెట్ల కేసి చూస్తున్నది. \"చాలా పెద్ద గాలివానే నన్న మాట! రాత్రి మనకు యీ దయ్యం కొంప వార కడం అదృష్టం,'' అన్నాడు కిరీటి. \"మీకు మరొక అదృష్టం ఎదరవ బోతున్నది. మా నాన్న దగ్గిర మీకు ఉద్యోగం యిప్పిస్తాను. అయితే, అందుకు చిన్న కథ ఒకటి కల్పిస్తాను. రాత్రి వర్షంలో దొంగలు నా నగలు కాజేయాలని చూస్తుంటే, మీరు రక్షించారని చెబు తాను,” అన్నది శిల్ప. కిరీటి ఏమీ మాట్లాడకుండా తల వూపి ఊరుకున్నాడు. తర్వాత వాళ్ళు బయలుదేరి శిల్ప ఊరు చేరేసరికి మధ్యాన్నమయింది. చుట్టూ పళ్ల చెట్లూ, రకరకాల పూలమొక్కలూ వున్న శిల్ప వాళ్ల పెద్ద డాబా ఇల్లు చూడగానే, కిరీటి వాళ్ళు చాలా ఆ స్తిపరులని గ్రహించాడు. శిల్ప తండ్రి ఆమెను చూస్తూనే, \"క్షేమంగా వచ్చావా, తల్లీ ! నువ్వు ఇల్లు చేరలేదన్న బెంగతో నాకు రాత్రి నిద్రే లేదు,” అన్నాడు. శిల్ప తండ్రికి కిరీటిని చూపుతూ, తాను కల్పించిన కట్టుకథ చెప్పి, '' ఈయన చేసిన సహాయానికి, నువ్వేదన్నా ఉద్యోగం యివ్వాలి, నాన్నా! \" అన్నది. \"ఊద్యోగమా ! ఒక్క ఉద్యోగం యిచ్చినంత మాత్రాన నా రుణం తీరు తుందా?'' అంటూ శిల్ప తండ్రి కిరీటి రెండు చేతులూ పట్టుకున్నాడు. కిరీటి ఆయనతో, క్షమించండి ! మీ అమ్మాయి చెప్పింది నిజం కాదు. నేనే దొంగల బారినుంచీ ఆమెను రక్షించలేదు. ఎంత నిరుద్యోగినైనా, అబద్ధాలు చెప్పి ఉద్యోగం సంపాయించడం నాకు నచ్చదు,” అన్నాడు. శిల్ప తండ్రి కూతురు కేసి ఆయో మయంగా చుశాడు. శిల్ప నవ్వి జరిగిన దంతా తండ్రికి చెప్పి, \" ఆ మధ్య కొంత కాలంగా నా పెళ్ళి ప్రయత్నాలు చేస్తు న్నావు గదా, నాన్నా. ఈయన నాకు నచ్చాడు. అయితే, మనిషి మనస్తత్వం ఎలాంటిదో తెలుసుకునేందుకు చిన్న నాటకం ఆడాను. అబద్ధాలాడి సంపా యించే ఉద్యోగం యిష్టంలేదన్నాడంటే, ఆయన నిజాయితీ తెలుస్తూనే వున్నది,\" అన్నది. శిల్ప తండ్రి ఎంతో సంతోషపడిపోతూ కిరీటి కేసి ఒకసారి చూసి, భార్యను పిలుచుకు వచ్చేందుకు గబగబా ఇంట్లోకి వెళ్ళాడు. కిరీటి, శిల్పతో, \"మీ అంతస్తుకి నేను తగినవాణ్ణి కాను. మరొకసారి ఆలోచిం చుకో!\" అన్నాడు. శిల్ప చిరుకోపంగా, \" ఇక్కడ అంత స్తుల గొడవలు తేకండి. మీ ధైర్యం, నిజా యితీ నాకు నచ్చినై. ఒకవేళ నేను, మీకు నచ్చకపోతే, ఆ మాట చెప్పెయ్యండి,'' అన్నది. \"ఆస్తిపాస్తులు పోయి, నిరుద్యోగిగా ఊళ్ళుపట్టుకు తిరగడం మేలే అయింది. అలా కాకపోతే, నీ లాంటి మంచి భార్య నా కెక్కడ దొరికేది! \" అన్నాడు కిరీటి. అప్పుడే అక్కడికి వస్తూ, కిరీటి మాటలు విన్న శిల్ప తల్లిదండ్రులు పరమానందం చెందారు.",
            "book_page_end": 10
        },
        {
            "title": "మకర దేవత",
            "book_page_start": 11,
            "pdf_page_start": 11,
            "pdf_page_end": 18,
            "author": "చందమామ బృందం",
            "genre": "సాహస కథ",
            "moral": "ధర్మాన్ని నిలబెట్టడానికి, ఇతరులను రక్షించడానికి ఆపదలో ఉన్నప్పుడు తెలివి, ధైర్యం ఉపయోగించాలి.",
            "keywords": [
                "సముద్రకేతుడు",
                "మకరమండలం",
                "స్వయంప్రభ",
                "బందిఖానా",
                "మొసలి"
            ],
            "characters": [
                "శివదత్తుడు",
                "మందరదేవుడు",
                "సముద్రకేతుడు",
                "దేవమాయి",
                "స్వయంప్రభ",
                "వజ్రముష్టి",
                "హరిశిఖుడు"
            ],
            "locations": [
                "శమనద్వీపం",
                "మకరమండలం",
                "సముద్ర తీరం",
                "అడవి"
            ],
            "content": "[సముద్ర తీరంనుంచి వినవచ్చిన కేకలు ఎవరివో తెలుసుకునేందుకు వెళ్ళిన శివదత్తుడికీ, అతడి అనుచరులకూ సముద్రపు దొంగల నాయకుడైన సముద్రకేతుడు కనిపించాడు. అతడి బారినుంచి తప్పుకు పారిపోతున్న ఇద్దరు స్త్రీలు అడవిలోకి పరిగెత్తారు. ఆ సమయంలో వారిని వెన్నంటి వస్తున్న సముద్రకేతుణ్ణి, శివదత్తుడు ఎదుర్కొన్నాడు. తరవాత —] శివదత్తుడు, తన అనుచరులతో చెట్ల చాటుకు పారిపోయేంతలో ఒడ్డుకు చేరిన రెండు పడవలలోనుంచి కేకలు పెడుతూ కొందరు సముద్రపు దొంగలు కిందికి దిగారు. బాగా అలిసిపోయిన సముద్ర కేతుడు కత్తిని, అక్కడ ఇసుకలో గుచ్చి రొప్పుతూ. \"హేయ్, వాళ్ళంతా చెట్ల చాటుకు పారిపోయారు. ఇంతదాకా మీరేం చేస్తున్నారు,\" అంటూ తన అను చరుల్ని కసిరాడు. తరవాత, స్త్రీలు పారి పోయినవైపుకేసి చేయి చూపుతూ, “ఒక్క ఇరవైమంది మాత్రం ఇక్కడ ఉండి, తతిమ్మా వాళ్ళు ఆ ఆడదయ్యాలను వెతికి పట్టుకురండి!\" అని ఆజ్ఞాపిం చాడు. వెంటనే సముద్రపు దొంగలు బిల బిలమంటూ అడవికేసి పరిగెత్తారు. సముద్రకేతుడి ఆజ్ఞలను శివదత్తుడు విన్నాడు. అతడు తన అనుచరు లతో గుబురుగా పెరిగిన పొదల చాటున ఉండి యిదంతా గమనిస్తున్నాడు. \"వదత్తా, ఇప్పుడు మనం ఏం చేయాలి? చూస్తూ ఊరుకుంటే, పారి పోయిన ఆ స్త్రీల నిద్దరినీ, ఈ సముద్రపు దొంగలు తిరిగీ పట్టుకోగలరు!\" అన్నాడు మందరదేవుడు. శివదత్తుడు నిస్సహాయంగా తలవూపి, \"ఇప్పటి పరిస్థితుల్లో మనం చేయగలిగిం దేమీ లేదు. మనం ఎనిమిది మందిమీ అసంఖ్యాకంగా వున్న, ఈ సముద్రపు దొంగలను ఎదిరించితే సర్వనాశం అయి పోతాం. ఈ సరికి, ఆ స్త్రీలిద్దరూ, అడవి లోకి చాలాదూరం పోయి, సురక్షితంగా దాక్కోగలరని ఆశిద్దాం!\" అన్నాడు. ఒక అరగంట గడిచేసరికి. అడవి ప్రాంత మంతా మర్మోగేలా, దొంగల కేకలు వినిపించినై. కొద్ది సేపటికల్లా వాళ్ళు సముద్ర కేతు ణ్ణి సమీపిస్తూ. \"అయ్యా, ఆ ముసలిది కనబడ లేదు. దీన్ని మాత్రం పట్టుకోగలిగాం!'' అంటూ అతి సౌందర్యవతి అయిన కన్య నౌక దానిని, తమ నాయకుడి దగ్గరకు పట్టుకు వచ్చారు. \"అహ్హ హ్హ!'' అంటూ సముద్రకేతుడు నవ్వి, \"మనకు డబ్బు తెచ్చిపెట్టేది ఇదే! ఆ ముసలిది తిండి దండగ తప్ప మరెం దుకూ కొరగాదు. ఇక పడవ లెక్కండి!' ' అంటూ వెనుదిరిగి, \"అన్నట్టు, ఇక్కడ చేరిన ఆకొత్తవాళ్ళెవరో గుర్తుపట్టారుగదా? ఈ ప్రదేశం కూడా మరిచిపోకండి, వీలయి నప్పుడు వచ్చి వాళ్ళందర్నీ' వేటాడాలి!'' అన్నాడు రోషంగా. సముద్రకేతుడి నాలుగు పడవలూ తీరం నుంచి లోపలకు బయలుదేరినై శివదత్తుడు ఆ పడవలకేసి క్షణకాలం చూసి, \"ఇక, ప్రస్తుతానికి మనం చేసే దేమీ లేదు. భోజనాలు ముగిద్దాం, పదండి !\" అనేంతలో, దూరం నుంచి ఎవరో స్త్రీ రోదిస్తున్న ధ్వని వినబడింది. శివదత్తుడు ఆశ్చర్యపోతూ మందర దేవుడి కేసి చూసి, ఆ రోదన ధ్వని వచ్చిన వైపుకు బయలుదేరాడు. అనుచరు లందరూ, అతణ్ణి అనుసరించి నడిచారు. శివదత్తుడు తన అనుచరులతో కొద్ది సేపటికల్లా ఆ స్త్రీ వున్న చోటుకు వెళ్ళాడు. ఆమె మరెవరో కాదు ; సముద్రకేతుడి బారినుంచి పారిపో ప్రయత్నించిన ఇద్దరు స్త్రీలలో ఒకతె ! శివదత్తుడు ఆమెను సమీపించి, \" అమ్మా మీరెవరు? మీ పేరేమిటి? మీది ఏదేశం?\" అని ప్రశ్నిం చాడు. ఆ స్త్రీ శివదత్తుడి ప్రశ్నలు వింటూనే, ఉలిక్కిపడి తలఎత్తి అతడికేసి చూసి, భయభ్రాంతురాలైంది. అది గమనించిన శివదత్తుడు, ''అమ్మా, మా నుంచి మీకు ఎలాంటి కీడూ రాదు. మీరు మరొక యువతితో, సముద్రకేతుడి బారినుంచి పారిపోవటం మేము చూశాం. నా అనుచ రులు ఎనిమిదిమంది కన్న ఎక్కువ లేరు. ఈ కొద్దిమందితో దాదాపు యాభై అరవై మంది సముద్రపు దొంగలను ఎదిరించటం ప్రమాదకరమని ఊరుకున్నాను!'' అన్నాడు. \"అయ్యో! స్వయం ప్రభను, ఆ క్రూరులు తిరిగి పట్టుకుపోయారు!\" అంటూ ఆ స్త్రీ బిగ్గరగా విలపించసాగింది. శివదత్తుడు, ఆమె దుఃఖాన్ని వారిం చేందుకూ, తను సహాయపడగలనన్న ధైర్యం ఆమెకు కలిగించేందుకూ తన కథ యావత్తూ ఆమెకు క్లుప్తంగా చెప్పాడు. ఆ స్త్రీ విడ్పు మాని, ''అయ్యా, నా పేరు దేవమాయి.. మాది శమనద్వీపం. పది పన్నెండేళ్ళ క్రితం నన్ను ఈ సముద్రకేతుడు బందీగా పట్టు కున్నాడు. అప్పటి నుంచీ వాడిదగ్గిర బానిసగా బతుకుతున్నాను. ఇప్పుడు వాడు బంధించుకుపోయిన కన్య పేరు, స్వయం ప్రభ! ఆమెను నాలుగు రోజుల క్రితమే ఆ క్రూరుడు శమనద్వీప తీరంలో జలవిహారం చేస్తుండగా పట్టుకున్నాడు,'\" అన్నది. “అయితే, మీరు పదేళ్ళనుంచి సముద్రకేతుడి దగ్గిర బందీగా వుంటున్నా రన్నమాట ? అలా అయితే, ఆ క్రూరుణ్ణి గురించి సర్వం మీకు తెలిసి వుంటుందని భావిస్తాను!\" అన్నాడు శివదత్తుడు. అందుకు దేవమాయి తల వూపి, \"అయ్యా, వాణ్ణి గురించి సర్వం నాకు తెలుసు! ఈ ద్వీపం పడమటి తీరంలో ‘మకరమండలం' అని పిలవబడే ఒకానొక కొండప్రదేశం వుంది. ఆ ప్రాంతానికి వెళ్ళేందుకు ఒకే ఒక మార్గం వుంది. అదంతా చిన్న చిన్న ఉప్పుటేరులమయం, ఆ ఉప్పుటేరుల్లో వున్న ఒక మిట్టప్రదేశం ఆ దుర్మార్గుడి నివాసస్థానం!\" అన్నది దేవమాయి. \"అయితే, స్వయం ప్రభ ను క్రూరుడు అక్కడికే పట్టుకుపోయి ఉంటాడు. ఆ మకరమండలంలో నివ సించే మనుష్యులు నాగరిక జాతులా? లేక అడవి మనుష్యలా ?\" అని అడి గాడు శివదత్తుడు. “ఆ మకరమండల వాసులు. కేవలం అనాగరికులు మాత్రం కాదు. వారు చిన్న చిన్న పల్లెల్లో నివసిస్తూ ఉంటారు. వేటాడటమే వాళ్లకు ప్రధానమైన వృత్తి. వారికి ఒక రాజు కూడా ఉన్నాడు. కాని, గత నాలుగైదేళ్ళుగా ఆ ప్రాంతమంతా అల్లకల్లోలంగా ఉంది. దానికి కారణం మకరమండల ప్రాంతాల్లో గల ఒకానొక భయంకరమైన కొండ చరియలో నివాసం ఏర్పరచుకున్న పెద్ద మొసలి!\" అన్నది దేవమాయి. \"ఒక్క మొసలి కారణంగా.... అది ఎంత పెద్దదయినా - దాన్నుంచి మొత్తం మకర మండలవాసులు భయపడు తున్నారా? ఆశ్చర్యంగా వుంది!\" అన్నాడు శివదత్తుడు. \" అయ్యా, అది మామూలు మొసలి కాదు!” అన్నది దేవమాయి, వికృతాకారు డైన వజ్రముష్టికేసి భయంగా చూస్తూ. \"ఆ మొసలికి పైశాచిక శక్తులున్నవనే వాదు ఉన్నది. దానిని వాళ్ళు ' మకర దేవత ' అని పిలుస్తారు. దానికి ఆహా రంగా 'ప్రతిదినం నలుగురైదుగురు మనుష్యులను వేస్తూంటారు. ఆ పని మకరమండల రాజైన హరిశిఖుడు స్వయంగా చేస్తూంటాడు. అందుక్కావల సిన మనుష్యులను ఈ సముద్రకేతుడు. హరిశిఖుడికి అమ్ముతూంటాడు!'' \" అదన్నమాట, అసలు రహస్యం! ' అంటూ శివదత్తుడు, మందరదేవుడి కేసి చూశాడు. \"ఆ మొసలిని నేను సంహరించ గలను. మీరు అనుమతించితే, ఆ మకర మండలానికి నేను బయలుదేరతాను ! \" అన్నాడు వజ్రముష్టి శివదత్తుడి కేసి చూస్తూ ఉత్సాహంగా. వజ్రముష్టి ఇలా అనేసరికి, దేవమాయి ముఖం మీద సంతోష చిహ్నలు పొడ చూపినై. ఆమె వజ్రముష్టి కేసి ఆప్యా యంగా చూస్తూ, “రెండు సంవత్సరాల క్రిందట, మకరమండల వాసి ఒకడు గణం పూని భవిష్యత్తులో జరగబోయే దాన్ని గూర్చి చెప్పాడు. మూడు నాలు గడుగులు ఎత్తుగల వికృతాకారు డొకడు, మకరమండలానికి త్వరలో వస్తాడనీ, అతడి చేతిలో ఆ మొసలికి చావు రాసి పెట్టి ఉన్నదనీ, ఆ తరవాత మకర మండలం ఏ అరిష్టాలూ లేకుండా, సర్వ సంపదలతో తులతూగగలదనీ అతడు అన్నాడు !'' అని చెప్పింది. దేవమాయి మాటలకు శివదత్తుడు నవ్వాడు. తరవాత వజ్రముష్టి కేసి తిరిగి, \"బహుశా, ఆ వికృతాకారుడు వజ్రముష్టే కావచ్చు ! నువ్వు ఆ మకరమండలానికి దారి చూపితే, మనం అక్కడికి బయలు దేరదాం!\" అన్నాడు. “దారిలో, సముద్రకేతుడి నివాసస్థానం ఉంది! వాడి కంటబడకుండా, దానిని తప్పుకుపోవటం సాధ్యమయ్యే పనికాదు!'' అన్నది దేవమాయి, భయంతో వణికి పోతూ. ''ఆ సాధ్యా సాధ్యాలు మేము చూసు కుంటాం. స్వయంప్రభ కూడా ప్రస్తుతం ఆ క్రూరుడి ఆధీనంలో ఉండివుంటుంది!” అన్నాడు మందరదేవుడు కోపంగా. \" అవును, ఆమెను కూడా ఆ సముద్ర కేతుడు మకరదేవతకు ఆహారంగా అమ్మ చూస్తున్నాడు. ఆ సంగతి నాకు తెలుసు. అందమైన యువతులకూ బలిష్ఠులైన యువకులకూ హరిశిఖుడు ఎక్కువ ధనం ఇస్తూంటాడు. అందుకే సముద్రకేతుడు అలాంటి వాళ్ళకై సముద్రతీరాలు వెతుకు తూంటాడు!\" అన్నది దేవమాయి, శివదత్తుడు ఆమె మాటలు విని, కొంచెంసేపు ఆలోచించి, “ దేవమాయీ, ఏ విధంగానైనాసరే, మేము స్వయం ప్రభను రక్షిస్తాం. ఆ క్రూర సముద్ర కేతుణ్ణి కూడా సర్వనాశనం చేసి తీరుతాం! హరిశిఖుడి సంగతి తరవాత ఆలోచించ వచ్చు.\" అన్నాడు. శివదత్తుడి మాటలకు మందరదేవుడు అవునన్నట్లు తల ఊపాడు. తరవాత శివదత్తుడు తన అనుచరుల కేసి తిరిగి, \"ముందు భోజనాలు ముగించుకుందాం. తరవాత జాగు చేయక వెంటనే ఆ మకర మండ లానికి బయలుదేరుదాం! \" అన్నాడు. అనుచరులందరూ అంగీకార సూచ కంగా తల లూపారు. దేవమాయితో సహా అందరూ లోగడ వదిలిపెట్టిన భోజనాల దగ్రకు వచ్చి, త్వరత్వరగా భోజనాలు ముగించారు. అప్పటికి సూర్యుడు నెత్తి మీదికి వచ్చాడు. ఎండ తీక్షణంగా వుంది. కొంచెంసేపు విశ్రాంతి తరువాత, \"ఇక బయలుదేరదాం. ప్రొద్దుకుంకే లోపల, ఆ సముద్రకేతుడి నివాసస్థానం ఎక్కడో తెలుసుకోవటం అన్ని విధాలా మంచిది!\" అన్నాడు శివదత్తుడు. కొద్దిసేపట్లో అందరూ ప్రయాణానికి సిద్ధ మయారు. ద్వీపానికి పడమటి ప్రాంతాన గల సముద్రకేతుడి నివాస స్థానం తెలిసినది ఒక్క దేవమాయికే అవటంవల్ల, మార్గం చూపే బాధ్యత ఆమెకు ఒప్పచెప్పబడింది. శివదత్తుడూ, మందరదేవుడూ ఆమెకు ముందు వెనకల నడవసాగారు. అనుచరులు వాళ్ళ వెనక బయలుదేరారు. వాళ్ళు నడుస్తున్న మార్గంలో ఎక్కడా జన సంచారం ఉన్న గుర్తులే లేవు. ఎక్కడా కాలి బాటలుగాని, నివాస స్థానాలుగాని వారికి కనిపించలేదు. చిత్త వొత్తుగా పెరిగిన మహా వృక్షాలతో, వాటి మొదళ్ళకు అంటిపెట్టుకు పెరుగుతున్న అనేక రకాల అడవి చెట్లతో - ఆ ప్రాంత మంతా మిట్టమధ్యాహ్నం వేళ కూడా చీకటిమయంగా ఉంది. ఆ ప్రాంతాల, వారికి చెట్ల నుంచి వేలాడుతున్న పెద్ద పెద్ద కొండచిలువలు కనిపించినై. అజాగ్రత్తవల్ల వాటి బారి పడకుండా, శివదత్తుడూ, అతని అనుచరులూ ఎంతో మెలకువతో ముందుకు నడవసాగారు. సరిగా సూర్యాస్తమయం కాబోయే సమ యంలో వజ్రముష్టి అందరికన్న ముందు నడిచి, దారి పక్కన ఉన్న ఒక పెద్ద చెట్టు ఎక్కాడు. అతడికి దాదాపు ఒక కోసుదూరంలో అల్లిబిల్లిగా ఉన్న సము ద్రపు ఉప్పుటేర్లూ, అందులో చిన్న చిన్న భూభాగాలూ కనిపించినై. అలాంటి ఒక ప్రదేశంలో కొందరు మనుష్యులు కూడా సంచరిస్తూ ఉండడం వజ్రముష్టి గుర్తిం చాడు. వజ్రముష్టి వెంటనే చెట్టు దిగి; శివ దత్తుణ్ణి సమీపించి, \" అయ్యా, మనం దేవమాయి చెప్పే సముద్రకేతుడి నివాస స్థానానికి ఎంతో దూరంలో లేమను కుంటాను. ఆ చెట్టుమీంచి చూస్తే పాముల్లా మెలికలు తిరిగి వున్న ఉప్పు పేర్లూ, అక్కడక్కడా భూప్రదేశం కన బడుతున్నది. ఒకచోట కొందరు మను ష్యులు కూడా కనిపించారు. వాళ్ళు సముద్రపు దొంగల ముఠా కావొచ్చు!\" అన్నాడు. \"అలా అయితే, మనం అందరం ఒకేసారి ఆ ప్రాంతాన్ని సమీపించటం అంత మంచిది కాదు. అందు వల్ల నువ్వు మరిద్దర్ని వెంటబెట్టుకుని ముందు వెళ్ళి, అక్కడ స్థితిగతు లేమిటో తెలుసుకు రా!\" అని ఆజ్ఞాపించాడు శివదత్తుడు. శివదత్తుడి ఆజ్ఞ కాగానే వజ్రముష్టి ఇరువురు అనుచరుల్ని వెంట తీసుకుని, బయలుదేరాడు. వాళ్ళు చెట్ల చాటున ఎంతో జాగ్రత్తగా నడుస్తూ, కొద్దిసేపటికి ఉప్పుటేర్లు ఉన్న ప్రాంతం చేరారు. ఉప్పుటేరు ఒడ్డున గుబురుగా పెరిగిన చెట్ల చాటునుంచి. ముందుకు చూసి నప్పుడు వారికి ఉప్పుటేరులో చిన్న చిన్న తెప్పలు కొన్ని కనిపించినై. ఆ ఉప్పు టేరు వెడల్పు నలభై, యాభై గజాల కంటె ఎక్కువ ఉండదు. దాని అవతల అంచున ఉన్న ఎత్తయిన ప్రదేశం నుంచి వికృతమైన నవ్వులూ, కేకలూ వినిపించు తున్నవి. — (ఇంకా వుంది)",
            "book_page_end": 18
        },
        {
            "title": "జన్మరహస్యం",
            "book_page_start": 19,
            "pdf_page_start": 19,
            "pdf_page_end": 24,
            "author": "వసుంధర",
            "genre": "బేతాళ కథ",
            "moral": "రాజులు తమ వంశ రహస్యాలను కాపాడుకోవడంలో జాగ్రత్తగా ఉండాలి. నిజమైన కళాకారుడు నిజాయితీతో కూడిన జ్ఞానాన్ని పొందుతాడు, కానీ ఆ జ్ఞానాన్ని ఇతరుల ప్రైవసీకి భంగం కలిగించేలా ఉపయోగించకూడదు.",
            "keywords": [
                "జన్మరహస్యం",
                "చిత్రకారుడు",
                "వంశ చరిత్ర",
                "బేతాళుడు",
                "విక్రమార్కుడు"
            ],
            "characters": [
                "విక్రమార్కుడు",
                "బేతాళుడు",
                "వసంతసేనుడు",
                "చంద్రావతి",
                "కళాసాగరుడు",
                "చిత్రసాగరుడు",
                "రేఖాసాగరుడు"
            ],
            "locations": [
                "శ్రీపురనగరం",
                "శ్మశానం"
            ],
            "content": "పట్టువదలని విక్రమార్కుడు చెట్టు వద్దకు తిరిగి వెళ్ళి, చెట్టుపైనుంచి శవాన్ని దించి భుజాన వేసుకుని. ఎప్పటి లాగే మౌనంగా శ్మశానం కేసి నడవ సాగాడు. అప్పుడు శవంలోని బేతాళుడు, \" రాజా, ఇంత అర్ధరాత్రివేళ నువ్వు పడుతున్న శ్రమ చూస్తూంటే, ఒక్కొక్క సారి నీ మీద జాలికి బదులు కోపం కలుగుతూంటుంది. నువ్వో లేక నిన్నీ పనికి పురిగొల్పినవాడో ఏదో ఒక నిగూఢ రహస్యాన్ని పరులకు తెలియకుండా దాచచూస్తున్నాడని, నా నమ్మకం. అసలు రహస్యం అనేదాన్ని దాచడం సాధ్యమా ? ఇందుకు ఉదాహరణగా వసంతసేనుడనే రాజుకథ చెబుతాను, శ్రమతెలియకుండా విను,” అంటూ యిలా చెప్పసాగాడు: శ్రీపురనగర రాజైన వసంతసేనుడి కుమార్తె చంద్రావతి అపూర్వ సౌందర్య వతి అని పేరు కెక్కింది. ఆ మె ను చూసినవారందరూ, అటువంటి సౌందర్య వతి నభూతో నభవిష్యతి అనసాగారు. వసంత సేనుడికి ఒక ఆలోచన కలి గింది. అందం శాశ్వతంకాదు. వయసు పెరిగినకొద్దీ క్రమంగా తరిగిపోతుంది. ఈనాటి తన కుమార్తె రూపలావణ్యాలు అందరూ శాశ్వతంగా గుర్తుంచుకోవా లంటే, ఆమె రూపాన్ని ఏ చిత్రకారుడో చిత్రించాలి. అయితే, చంద్రావతి రూపం అద్భుతమైనది. అందువల్ల, ఆమె చిత్రాన్ని గీసే చిత్రకారుడు కూడా అద్భుతమైన కళానైపుణ్యం కలిగినవాడై వుండాలి ! వసంతసేనుడు తన ఆస్థానోద్యోగులను దేశదేశాలకు పంపి, కళాసాగరు డనే ఒక చిత్రకారుడిని రప్పించాడు. కళాసాగరుడి ప్రతిభను గురించి చాలా దేశాల్లో చెప్పుకునే వారు. అతడిలో ఏదో దైవాంశ వున్నదనీ, అందువల్లనే అతడి చిత్రాలు అంత గొప్పగా వుంటాయనీ అందరూ అనుకునేవారు. వసంతసేనుడు, కళాసాగరుడికి సంగతి చెప్పి, చంద్రావతిని చూపించాడు. ఆమెను చూస్తూనే కళాసాగరుడు, 'మహాప్రభూ ! ఇటు వంటి రూపసి చిత్రం గీసే అదృష్టం అందరికీ లభ్యం కాదు. నేనీమెను చిత్రిస్తాను; కాని, అందులో జీవకళ ఉట్టి పడాలంటే, ఈమెకు సంబంధించిన గత మూడు తరాల చరిత్ర నాకు వివరంగా కావాలి.'' అన్నాడు. కళాసాగరుడి మాటలు వింటూనే వసంతసేనుడు విస్తుపోయాడు. దానికి కారణం వున్నది. ఒకానొక చిన్న రాజు అడవికి వేటకు వెళ్ళి, అక్కడ ఒక కోయ యువతిని చూసి ప్రేమించి, తన రాణిగా చేసుకున్నాడు. వారికి జన్మిం చింది చంద్రావతి తల్లి. ఇది రాజవంశీ యులు మాత్రమే ఎరిగివున్న రహస్యం. దీన్ని సామాన్యులకు తెలియనివ్వడం వసంత సేనుడికి యిష్టంలేదు. రాజు తటపటాయించడం గమనించిన కళాసాగరుడు, ''తమరు రాకుమార్తెకు సంబంధించిన మూడు తరాల గతచరిత్ర నాకు చెప్పడం యిష్టంలేని పక్షంలో, చిత్రసాగరు డనే నా సోదరుణ్ణి పిలి పించండి. అతడు మీ కుమార్తె అద్భుత సౌందర్యాన్ని గత చరిత్ర అడక్కుండానే వాస్తవంగా చిత్రించగలడు,\" అన్నాడు. వసంతసేనుడు చిత్రసాగరుణ్ణి పిలి పించాడు. అతడు రాజుతో, \" నేను రాకుమారి చిత్రం గీయగలను. కాని, ముందుగా నేను ఆమెతో ఏకాంతంగా మాట్లాడే అవకాశం యివ్వాలి,” అన్నాడు. \"ఎందుకు?\" అన్నాడు వసంత సేనుడు ఆశ్చర్యపోతూ. “నేను ఎవరితోనైనా ఏకాంతంగా మాట్లాడానంటే, వారి గత మూడు తరాల చరిత్రనూ క్షుణ్ణంగా తెలుసుకోగలను. గొప్పలు చెప్పుకోవడంకాదు — అది భగ వంతుడు నాకు ప్రసాదించిన శక్తి!\" అన్నాడు చిత్రసాగరుడు. చరిత్ర చెప్పమని అడిగాడు కళా సాగరుడు. ఆ చరిత్ర ఏదో తానే తెలుసు కోగలనంటున్నాడు. చిత్రసాగరుడు. మొత్తం మీద యిద్దరికీ చరిత్ర కావాలి! తన ఇంటి రహస్యం ఇతరులకు తెలియ నివ్వడం ఏమాత్రం యిష్టం లేని రాజు, యిప్పుడేం చేయడమా అని ఆలోచించ సాగాడు. రాజు వాలకం గమనించిన చిత్ర సాగరుడు, \"ప్రభూ! మీరు తలపెట్టిన కార్యం నా సోదరుడు రేఖాసాగరుడి వల్ల కాగలదు. చరిత్రతో పనిలేకుండా చిత్రం గీయడం అతడికే సాధ్యపడుతుంది.” అన్నాడు. వసంతసేనుడు, రేఖాసాగరుణ్ణి పిలిపిం చాడు. అతడు రాజు కోరిన ప్రకారం చంద్రావతి చిత్రపటం తయారుచేశాడు. దాన్నిచూసి ఆమె అబ్బురపాటుచెందింది. అది అద్దంలో ఆమె ప్రతిబింబంలా వున్నది. రాజు అతణ్ణి ఘనంగా సన్మానించాడు. రేఖాసాగరుడు. రాజు వద్ద సెలవు తీసుకుని బయలుదేరే సమయంలో, \"నా శక్తి కొద్దీ తమ కుమార్తెను చిత్రిం చాను. కాని, అందులో జీవకళ లేదు. జీవకళ ఉట్టి పడేలా చిత్రాన్ని గీసే సామర్థ్యం నా అన్న లిద్దరికి మాత్రమే వున్నది,” అన్నాడు. వసంతసేనుడు తిరిగి ఆలోచనలో పడ్డాడు. మంత్రుల్లో ఒకడు ఆయనకు లోగడ కళాసాగరుడు ఆనందచక్రవర్తి బొమ్మ గీసినట్టు చెప్పాడు. దానితో ఆయనకు ఒక ఉపాయం తోచి, కళా సాగరుణ్ణి పిలిపించి, \" నువ్వు, ఆనంద చక్రవర్తి బొమ్మ గీసినట్టు తెలిసింది. అంటే, నీకు ఆయన చరిత్ర పూర్తిగా తెలిసి వుండాలి. ఆ తెలిసినదంతా నాకు చెప్పగలవా? \" అని అడిగాడు. \"చెప్పలేను, ప్రభూ!\" అన్నాడు కళా సాగరుడు. \"ఎందువల్ల? అది రహస్యమా? '' అని అడిగాడు రాజు. “ఆ సంగతి చెప్పలేను. నాకు తెలిసిన చరిత్ర నేను గీసే చిత్రంలోకి వెళ్ళి పోతుంది. ఆ పైన నా మెదడులో ఆ చరిత్రకు సంబంధించిన చిన్న అంశం కూడా మిగలదు,\" అన్నాడు కళా సాగరుడు. ఈ సమాధానానికి వసంతసేనుడు ఎంతో తృప్తి పడ్డాడు. ఆయన కళా సాగరుడికి తన కుమార్తెకు సంబంధించిన మూడు తరాల గత చరిత్ర వివరించాడు. ఆ మర్నాడు కళాసాగరుడు, రాకుమా రిని ఆమె తల్లిదండ్రుల సమక్షంలోనే ఎదుటబెట్టుకుని, కొద్ది గంటల్లో ఆమె చిత్ర పటాన్ని తయారుచేశాడు. దాన్ని చూసి అందరూ ఆశ్చర్యపోయారు. అది చంద్రా వతి ప్రతిబింబం వలె కాక, అచ్చు చంద్రా వతి లాగా వున్నది. దానిముందు రేఖా సాగరుడి చిత్రం వెలవెలబోతున్నది. రాజు పరమానందం చెంది కళా సాగరుడికి గొప్ప గొప్ప బహుమతు లిచ్చాడు. ఆ సమయంలో చిత్రసాగరుడు రాజుతో, '“ ప్రభూ ! చంద్రావతి సౌందర్యం అద్భుతమైనది. ఆ అందాన్ని చిత్రించే అవకాశం నాక్కూడా యివ్వవలసిందిగా కోరుతున్నాను,\" అన్నాడు. \"నువ్వు, రాకుమారితో ఏకాంతంగా మాట్లాడాలన్నావు. అందువల్ల, నీ కోర్కె నెరవేరే అవకాశంలేదు.” అన్నాడు రాజు. \"ఇప్పుడది అవసరం లేదు. నా అన్న కళాసాగరుడు వేసిన చిత్రంతో ఒక్కరోజు ఏకాంతంగా గడిపే అవకాశం నా కివ్వండి. అప్పుడామె గత చరిత్ర అంతా నేను తెలుసుకోగ ల ను,\" అన్నాడు చిత్ర సాగరుడు. చిత్రసాగరుడితో కూడా తన చిత్రం గీయించుకోవాలని చంద్రావతి ఉబలాట పడింది. రాజు అందుకు ఒప్పుకోలేదు. ఆయన చిత్రసాగరుణ్ణి ఉచిత రీతిలో సన్మానించి పంపివేశాడు. తర్వాత కళా సాగరుడు గీసిన చిత్రాన్ని అంతఃపురానికి పంపి, రేఖాసాగరుడు వేసిన చిత్రాన్ని పదిమందీ చూసే ప్రదర్శనశాలలో పెట్టిం చాడు. బేతాళుడు యీ కథ చెప్పి, \" రాజా, వసంత సేనుడి ప్రవర్తన అనుచితంగానూ, ఒక గొప్ప కళాకారుడి పట్ల అవమానకరం గానూ కనిపించడం లేదా ? చిత్ర సాగరుడు, రాకుమారితో గాక, తన సోద రుడు వేసిన ఆమె చిత్రంతో ఒకరోజు ఏకాంతం కోరాడు. ఇందుకు రాజు అభ్యం తరం చెప్పవలసిన అవసరం ఏమున్నది? ఈ సందేహానికి సమాధానం తెలిసి కూడా చెప్పకపోయావో, నీ తల పగులుతుంది,\" అన్నాడు. దానికి విక్రమార్కుడు, \"వసంత సేనుడి ప్రవర్తనలో అనుచితం, అవమాన కరం అయినదేమీ లేకపోగా, చిత్ర సాగరుడు మరొకసారి రాకుమారి చిత్రం గీయాలన్న కోరిక వెళ్ళబుచ్చడమే అను చితంగా, అనాగరికంగా నాకు కనబడు తున్నది. రాజవంశపు చరిత్రల్లో మంచితో పాటు చెడు కూడా వుండడం అసహజమేం కాదు. చెడ్డను దాచి, మంచిని మాత్రం ప్రచారం చేసుకోవడం రాజలక్షణం. కళా సాగరుడు రాజవంశపు చరిత్ర తెలుసు కున్నప్పటికీ, చిత్రం పూర్తయిన వెంటనే ఆ చరిత్రనంతా మరిచిపోతాడు. కాని, చిత్రసాగరుడు అలా కాదు, చిత్రాన్ని చూసి చరిత్ర తెలుసుకుంటాడు. అది అతడి మనసులోనే వుండిపోతుంది. దాన్ని అతడెవరితోనైనా చెప్పే ప్రమాదం వున్నది. అందుకే అతడికి తన కుమార్తె చిత్రం గీసేందుకు రాజు అనుమతించలేదు. అంతేకాక, ముందు జాగ్రత్తగా కళాసాగరుడు గీసిన చిత్రాన్ని అంతఃపురానికి పంపివేశాడు. దాన్ని ప్రద ర్శన శాలలో పెడితే, ఆ చిత్రాన్ని చూసి ఆమె గత చరిత్ర గ్రహించే బుద్ధిశాలులు మరెవరైనా వుండవచ్చు,” అన్నాడు. రాజుకు ఈవిధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు. (కల్పితం)",
            "book_page_end": 24
        },
        {
            "title": "సరైన సమాధానం",
            "book_page_start": 25,
            "pdf_page_start": 25,
            "pdf_page_end": 26,
            "author": "రాజ్ కుమార్",
            "genre": "రాజ కథ",
            "moral": "తెలివైన ప్రశ్నలకు సరైన సమాధానం చెప్పడం కంటే, ప్రశ్నలలోని లోపాన్ని ధైర్యంగా ఎత్తి చూపడమే నిజమైన ధైర్యానికి, జ్ఞానానికి నిదర్శనం.",
            "keywords": [
                "స్వయంవరం",
                "తెలివైన ప్రశ్న",
                "నాగవల్లి",
                "వసంతనాగుడు",
                "ధైర్యం"
            ],
            "characters": [
                "నాగవల్లి",
                "నాగేంద్రవర్మ",
                "రాజగురువు",
                "వసంతనాగుడు"
            ],
            "locations": [
                "నాగలాపురం",
                "వీరపురం",
                "స్వయంవర మంటపం"
            ],
            "content": "నాగలాపురం రాకుమారి నాగవల్లి, అంద చందాలలోనే కాక, తెలివితేటల్లో కూడా సాటిలేనిదని అందరూ చెప్పుకునేవారు. తనకు మగసంతానం లేకపోవడం వల్ల రాజు నాగేంద్రవర్మ, ఆమెకు మామూలు చదువు సంధ్యల తోపాటు రాజోచిత విద్యలు కూడా నేర్పించాడు. నాగవల్లికి పెళ్ళీడు రాగానే ఎందరో రాజకుమారులు ఆమెను వివాహమాడేం దుకు ఉత్సాహపడసాగారు. నాగేంద్రవర్మ కుమార్తెకు ఒకరిద్దరు రాజకుమారులను గురించిచెప్పి, వారిలో ఎవరిని వివాహ మాడేందుకు యిష్టమని అడిగాడు. దానికి నాగపల్లి, “నాన్నా, నా వివాహ విషయమై, మీరేమీ తొందరపడకండి. నన్ను వివాహమాడదలిచిన వారందరిలో తెలివైనవాణ్ణి, ధైర్యవంతుణ్ణి మాత్రమే నేను భర్తగా స్వీకరిస్తాను,” అన్నది. “నీ నిశ్చయం బాగానే వున్నది. కాని, అలాంటివాణ్ణి తెలుసుకోవడం ఎట్లా?'' అని అడిగాడు రాజు. \"మీరు, నా స్వయంవరం ప్రకటించండి. వచ్చిన రాజకుమారులను నేను మూడు ప్రశ్నలడుగుతాను. వాటికి సరైన సమాధానాలిచ్చిన రాజకుమారుణ్ణి వివాహమాడతాను,\" అన్నది నాగవల్లి. నాగేంద్రవర్మ కుమార్తె స్వయంవరం ప్రకటించాడు. వివిధ రాజ్యాల నుంచి చాలామంది రాజకుమారులు వచ్చారు. స్వయంవర మంటపంలో రాజు నాగేంద్రవర్మ సింహాసనం మీద కూర్చు న్నాడు. దిగువగా రెండు ఉన్నతాసనాల మీద రాకుమారి నాగవల్లీ, రాజగురువూ కూర్చున్నారు. వారికి ఎదురుగా రాజ కుమారు లందరూ ఆసీనులయ్యారు. రాజగురువు సభ నుద్దేశించి, '' రాకు మారి అడగబోయే మూడు ప్రశ్నలూ, ఆమె తరఫున నేను అడుగుతాను. వాటికి సరైన సమాధానాలేమిటో ఆమే నిర్ణయిస్తుంది.\" అని, నాగవల్లిని, \"ఏమిటమ్మా, ఆ ప్రశ్నలు ? \" అని అడిగాడు. నాగవల్లి ఒక చిన్న తాళపత్రాన్ని రాజ గురువుకు యిచ్చింది. ఆయన దానికేసి ఒకటి, రెండు క్షణాలు చూసి, “చాలా వజ్రకఠినమైన ప్రశ్నలే!\" అని, రాజ కుమారులతో, \"మా రాకుమారి అడగ దలచిన మూడు ప్రశ్నలూ యివి: బరువు లేని వస్తువు ఏది ? కనబడని ఆకారం ఏది? గాలి పీల్చని ప్రాణి ఏది?\" అన్నాడు. ఆ ప్రశ్నలు విని కొందరు తెల్లబోయారు. మరికొందరుఓటమిని ఒప్పుకుంటూతలలు దించుకున్నారు. ఇంకా కొందరు ఏవేవో సమాధానాలు చెప్పడానికి ప్రయత్నించారు గాని, అవేవీ రాకుమారికి నచ్చలేదు. ఇదంతా చూస్తూ మౌనంగా కూర్చున్న వీరపురం రాకుమారుడు వసంతనాగుడు, ఆసనంలోనుంచి లేచి నిలబడి, రాకు మారి అడిగిన ప్రశ్నలకు ఎవరూ సరైన సమాధానం చెప్పలేకపోయారన్న మాట నిజం. దానికి బలమైన కారణమే వున్నది. బరువులేని వస్తువూ, కనబడని ఆకారం, గాలిపీల్చని ప్రాణీ సృష్టిలోనే మనకు కనిపించవు. అందువల్ల ఆ ప్రశ్నలే అర్థం లేనివి!\" అన్నాడు. ఆ మాటలకు సభలో కలకలం బయలు దేరింది. కొందరు వసంతనాగుడు, రాకు మారి తెలివితేటలను కించపరిచినట్టు భావించి, అతడి కేదో కీడు రానున్నదను కున్నారు. కాని, నాగవల్లి మందహాసం చేస్తూ, వసంతనాగుణ్ణి సమీపించి, “నా ప్రశ్నలు అర్థంలేనివన్న మాట నిజం! అయినా, కొందరు వాటికేవో సమాధానా లున్నవనుకుని భ్రమపడ్డారు. మరి కొందరికి అవి అర్థంలేని ప్రశ్నలని తెలిసి వుండవచ్చు. కాని ఆ మాట చెప్పేందుకు ధైర్యం చేయలేకపోయారు. ఆ రెండూ చేసిన వీరపుర రాకుమారుణ్ణి నేను వరిస్తు న్నాను,\" అని, చెలికత్తె అందించిన పూల మాలను వసంతనాగుడి మెడలో వేసింది.",
            "book_page_end": 26
        },
        {
            "title": "అందరికీ లాభమే!",
            "book_page_start": 27,
            "pdf_page_start": 27,
            "pdf_page_end": 30,
            "author": "షేక్ గాలీబ్",
            "genre": "హాస్య కథ",
            "moral": "ఇతరులను ఇబ్బంది పెట్టకుండా తెలివిగా వ్యవహరిస్తే, ప్రతి ఒక్కరూ ఏదో ఒక విధంగా ప్రయోజనం పొందవచ్చు.",
            "keywords": [
                "నకిలీ గొలుసు",
                "తాకట్టు",
                "వడ్డీ వ్యాపారి",
                "జమీందారు",
                "తెలివి"
            ],
            "characters": [
                "రంగన్నతాత",
                "భూషయ్య",
                "నాగరాజు",
                "జమీందారు",
                "దేవయ్య",
                "బసవాచారి",
                "గురవయ్య"
            ],
            "locations": [
                "గ్రామం",
                "నగల కొట్టు"
            ],
            "content": "రంగన్నతాత వయసులో వుండగా, చాలా తెలివైన వాడని తన గ్రామంలోనే కాక చుట్టుపక్కల గ్రామాల్లో కూడా పేరు మోశాడు. ఇతర్లకు పెద్ద నష్టమంటూ కల క్కుండా. ఆయన తన పనులు చక్క దిద్దుకునేవాడు. ఒకసారి డబ్బు అవసరం అయిందని చెప్పి రంగన్నతాత, తన కూతురుకు చేయించిన బంగారు గొలుసును వడ్డీ వ్యాపారి భూషయ్య దగ్గిర తాకట్టు పెట్టి, ఎనిమిది వందల రూపాయిలు తీసు కున్నాడు. ఎన్నాళ్ళకూ గొలుసు విడిపించు కోకపోవడంతో భూషయ్య, రంగన్నతాత మీద వత్తిడి తేసాగాడు. అయితే, ప్రతి సారీ రంగన్నతాత ఏదో ఒక సాకుతో డబ్బు సర్దుబాటు కావడం లేదని చెప్పి, అతని దగ్గిర మరికొంత గడువు కోర సాగాడు. తరవాత రంగన్నతాత మీద భూషయ్య వత్తిడి మరింత ఎక్కువయింది. రంగన్న తాత కొన్నాళ్ళు అతడికి మొహం తప్పించి తిరిగాడు. అతడు పంపిన నౌకరు ఇంటికి వచ్చినప్పుడు, ఇంట్లో వుండే లేడని చెప్పిం చాడు. అంతగా నౌకరు కంటబడితే, మరి కొంత గడువు కావాలని యజమాని కి చెప్పమనేవాడు. చేసేదిలేక భూషయ్య యిలా చాలా గడువులకు ఒప్పుకున్నాడు. ఇలా గడువులు యిచ్చి విసిగిపోయిన భూషయ్య. స్వయంగా రంగన్న తాత వద్దకు వచ్చి. మరి మూడురోజులు గడు విచ్చి, ఆ లోపల డబ్బుకట్టి గొలుసు తీసుకోకపోతే, దాన్ని అమ్మి తన బాకీ కింద జమకట్టుకుంటానన్నాడు. ఆ తరవాత మూడురోజులు గడిచినా రంగన్నతాత, భూషయ్యకు కనిపించ లేదు, డబ్బు చెల్లించలేదు. బాగా విసిగిపోయిన భూషయ్య, గొలు సును నగలవ్యాపారి నాగరాజుకు యిచ్చి, “ఈ గొలుసు వెయ్యి రూపాయిలకు తాకట్టుపెట్టుకున్నాను. పన్నెండు వంద లకు తక్కువ అయితే మాత్రం అమ్మకు,\" అని చెప్పాడు. ఒకరోజు నాగరాజు నగల కొట్టుకు, ఆ ఊరి జమీందారు వచ్చాడు. నాగరాజు, భూషయ్య యిచ్చిన గొలుసును జమీం దారుకు చూపి, \" అయ్యా, ఈ గొలుసు పనితనం చూశారు గదా, రెండు వేలకు తక్కువ చెయ్యదు! పెద్దలు, తమకు పది హేను వందలకే యిస్తాను, ఏమంటారు?\" అన్నాడు. జమీందారు, నాగరాజుకు పది హేను వందలు యిచ్చి గొలుసు తీసుకున్నాడు. నాగరాజు అందులో మూడు వందలు సొంతం చేసుకుని, గొలుసును పన్నెండు వందలకు అమ్మానని చెప్పి, భూషయ్యకు ఆ మొత్తం యిచ్చాడు. జమీందారు తన దగ్గిర పని చేస్తున్న దేవయ్య కూతురు పెళ్ళికి గొలుసును కట్నంగా యిస్తూ, నగల వ్యాపారి నాగ రాజు అన్న మాట నమ్మి, \"దేవయ్యా, మీ అమ్మాయిని యీ గొలుసు విషయమై కాస్త జాగ్రత్తగా వుండమను. దీని ఖరీదు కాస్తా కూస్తా కాదు ; రెండు వేలు ! \" అన్నాడు. ఆ గొలుసు తీసుకుని దేవయ్య పొంగి పోయాడు. అతడు కొద్దిరోజుల క్రితమే కూతురు పెళ్ళి కోసం రంగన్నతాత దగ్గిర ఐదు వందలు అప్పు చేశాడు. దేవయ్య. రంగన్నతాత దగ్గిరకు వెళ్ళి గొలుసు అతడికిచ్చి. \" ఇది చాలా విలువయింది. అలాంటి విలువైన నగలమ్మడం, నాకు తెలియదు. నువ్వు దీన్ని అమ్మి, నీ ఐదు వందలబాకీ జమ కట్టుకుని, మిగిలింది నా కివ్వు.\" అన్నాడు. రంగన్నతాత గొలుసు చూసి కలవర పడిపోతూ, \"అసలీ గొలుసు నీ కెక్క డిది ? '' అని అడిగాడు. ఆ ప్రశ్నకు దేవయ్య కోపంగా, “ ఇదేం దొంగిలించి తెచ్చాననుకుంటున్నావా? జమీందారుగారు నా కూతురు పెళ్ళికి చదివించిన కట్నం. ఆయనే చెప్పారు, రెండు వేలకు కొన్నట్టు! \" అన్నాడు. \"ఆహాఁ ! \" అని రంగన్నతాత, దేవయ్యను వెంటబెట్టుకుని బసవాచారి దగ్గిరకు పోయి, గొలుసును గీటువేసి, దాని నిగ్గు తేల్చమన్నాడు. బసవాచారి గీటువేసి చూసి, \" ఆహాఁ, మేలిమి బంగారం ! ” అన్నాడు. ఆ మాట విని దేవయ్య ఉత్సాహంగా రంగన్నతాతతో, '' విన్నావా ? జమీందారు గారే మోసం చేశారనుకున్న, నీ బుద్ధి లాంటిది ! '' అన్నాడు. రంగన్నతాత, బసవాచారిని గొలుసుకు మరి కాస్త లోతుగా గీటుపెట్టి చూడ మన్నాడు. బసవాచారి అలా చేసి ఆశ్చర్య పోతూ, \" ఇది పైన మందంగా బంగారు పూత పూసిన గొలుసు. అమ్మితే ఐదు వందల కన్న ఎక్కువ రాదు,\" అన్నాడు. ఆ మాటలకు దేవయ్య నీరుగారి పోయాడు. \"సరే, దేవయ్యా! జమీందారుగారి దగ్గిరకు పోయి, యిలా మోసం చేశా రెందుకని అడుగుతావా ? \" అని ప్రశ్నిం చాడు రంగన్నతాత. \" బాబో, అంతమాటే! పెద్దవాళ్ళు, ఏం చేసినా చెల్లుబడి అయిపోతుంది,\" అన్నాడు దేవయ్య. \"ఆ మాటా నిజమే! నిన్ను చూస్తే నాకు ఎక్కడలేని జాలేస్తున్నది. నీ బాకీ ఐదు వందల కింద దీన్ని జమకట్టు కుంటాను,” అని రంగన్న తాత గొలుసు తీసుకుని బయలుదేరాడు. ఇదంతా బసవాచారి దుకాణంలో కూర్చుని విన్న రంగన్నతాత స్నేహితుడు గురవయ్య, గబగబా పోయి అతణ్ణి కలుసు కుని, \" ఏరా, రంగన్నా, నీకేమన్నా పిచ్చి పట్టిందా? బసవాచారి అన్నాడే అనుకో, అయినా బంగారు పూత పూసిన ఆ గొలుసు ఐదు వందలు చేస్తుందని నమ్మకమేమిటి? ఆ నకిలీగొలుసు దేవయ్యకే యిచ్చి, వీలుపడినప్పుడే . నీ బాకీ చెల్లించమనక పోయావా?' అన్నాడు. ఆ ప్రశ్నకు రంగన్నతాత కనుబొమలు ఎగరవేసి, \" నేనీ గొలుసు తీసుకోకపోతే, దేవయ్య ఏదో ఒకనాడు నోరుజారి జమీం దారుతో ఇది నకిలీ గొలుసని అనేస్తాడు. దానితో జమీందారు దీని పుట్టుపూర్వోత్తరా లేమిటని ఆరా తీస్తాడు. తీగ లాగితే డొంకంతా కదిలినట్టు, అటు తిరిగీ, యిటు తిరిగీ నా, పీకల మీదికి వస్తుంది! '' అన్నాడు. \"అదెలా?\" అన్నాడు గురవయ్య ఎక్కడలేనంతగా ఆశ్చర్యపోతూ. \"ఎలాగేమిటి! నేను రెండు వందల యాభై రూపాయిలు ఖర్చుపెట్టి, సామా న్యంగా ఎవరూ కనుక్కోని విధంగా యీ నకిలీ గొలుసు చేయించాను. దీన్ని వడ్డీ వ్యాపారి భూషయ్య దగ్గిర ఎనిమిది వందలకు కుదవ పెట్టాను,” అంటూ రంగన్నతాత, గురవయ్యకు జరిగిన దంతా చెప్పి, \" ఇప్పుడు యిన్ని చేతులు మారి, యీ నకిలీ గొలుసు తిరిగి నా దగ్గి రకే వచ్చింది. ఫరవాలేదు, వచ్చినదాంట్లో కొంత లాభం పోయిందనుకుంటాను. నువు మాత్రం ఈ సంగతి మరెక్కడా అనకు !\" అన్నాడు. అంతా విన్న గురవయ్య పెద్దగా నవ్వి, \"ఇందులో నష్టపోయినవాళ్ళెవరూ లేరు. అందరికీ లాభమే !'' అన్నాడు.",
            "book_page_end": 30
        },
        {
            "title": "గజరాజు",
            "book_page_start": 31,
            "pdf_page_start": 31,
            "pdf_page_end": 34,
            "author": "చందమామ బృందం",
            "genre": "జాతక కథ",
            "moral": "నిస్వార్థమైన సేవకు, చేసిన ఉపకారానికి జంతువులైనా కృతజ్ఞతను చూపిస్తాయి.",
            "keywords": [
                "గజరాజు",
                "వడ్రంగులు",
                "బోధిసత్వుడు",
                "ఐరావతం",
                "కృతజ్ఞత"
            ],
            "characters": [
                "బ్రహ్మదత్తుడు",
                "వడ్రంగులు",
                "ఆడ ఏనుగు",
                "తెల్ల ఏనుగు",
                "బోధిసత్వుడు",
                "కోసలరాజు"
            ],
            "locations": [
                "కాశీరాజ్యం",
                "కాశీనగరం",
                "అరణ్యం"
            ],
            "content": "బ్రహ్మదత్తుడు కాశీరాజ్యాన్ని పరిపాలించే కాలంలో, కాశీనగరానికి కొంత దూరంలో ఒక వడ్రంగుల గ్రామం ఉండేది. అందులో అయిదు పందలమంది వడ్రంగులుండేవారు. వారు చిన్న చిన్న పడవలలో బయలుదేరి, ఒక అరణ్యానికి వెళ్ళి, అక్కడ చెట్లు పడగొట్టి, కలప కోసి, పడవలలో తెచ్చుకుంటూ వుండే వారు. ఆ కలప : ఖర్చయిపోగానే మళ్ళీ అందరూ కలిసి అరణ్యానికి వెళుతూ వుండేవారు. ఈ అరణ్యంలోనే ఒక మూల ఒక ఆడ ఏనుగు వుంటూండేది. ఒకనాడు దాని కాలిలో పెద్ద పేడు దిగబడింది. దాని ఫలితంగా ఏనుగు కాలు వాచి సలుపు పెట్ట నారంభించింది. ఎంత ప్రయత్నించినా ఆ పేడును తీయటం సాధ్యం కాలేదు. ఇంతలో దానికి వడ్రం గులు చెట్లు కొట్టే చప్పుడూ, కలప కోసే చప్పుడూ వినిపించింది. ఆది కుంటుతూ వారున్న చోటికి వెళ్ళింది. ఏనుగును చూడగానే దానికేదో బాధ కలిగిందని గ్రహించి, వడ్రంగులు తాము చేసే పని కట్టిపెట్టారు. ఏనుగు వారి ముందు పడుకున్నది. దాని కాలు వాచి ఉండటం వల్ల అందులో ఏదో గుచ్చు కున్నట్టు తెలుసుకుని, వడ్రంగులు తమ ఉలులతో ఉపాయంగా పేడును బయటికి లాగి, గాయానికి చికిత్సచేశారు. త్వరలోనే ఏనుగు కాలు బాగయింది. అది మొదలు ఆ ఏనుగు వడ్రంగులకు సాయపడ సాగింది. అది పడిపోయిన చెట్లను తీసుకువచ్చేది, దుంగలను దొర్లిం చేది, కోసిన పలకలను నదిలో పడవల వద్దకు చేరవేసేది. ఆ యేటి కాయేడు వడ్రంగులకూ ఏనుగుకూ మధ్య స్నేహం పెరిగింది. అయిదు వందలమంది వడ్రం గులూ తమ ఆహారంలో తలాకాస్తా తీసి ఏనుగుకు పెట్టేవాళ్ళు. కాలక్రమాన ఈ అడవి ఏనుగుకు ఒక పిల్ల కలిగింది. అది ఐరావతం జాతిది, తెల్లగా ఉండేది. ఆడ ఏనుగు ముసలిదై పోయాక, అది తన పిల్లను తెచ్చి వడ్రం గులకు అప్పగించి, తాను అరణ్యంలోకి వెళ్ళిపోయింది. ఇప్పుడీ తెల్ల ఏనుగు వండ్రంగులకు తోడ్పడుతూ, వారిచ్చే ఆహారాన్ని తింటూ, వారి పిల్లలను తన వీపుమీద ఎక్కించుకుని తిప్పుతూ, నదిలో స్నానం చేయిస్తూ ఉల్లాసంగా కాలం వెళ్ళ బుచ్చుతున్నది. వడ్రంగులు ఆ ఏనుగు పిల్లను ఎంతో ప్రేమతో చూసుకుంటు న్నారు. అరణ్యంలో ఈ తెల్ల ఏనుగు ఉన్నదని తెలిసి, దాన్ని ఎలాగైనా పట్టుకుందామని బ్రహ్మదత్తుడు సపరివారంగా అరణ్యానికి వచ్చాడు. వడ్రంగులు రాజును చూసి, ఆయన కలప కోసం వచ్చాడనుకుని, \"మహారాజా, శ్రమపడి తామే వచ్చా రెందుకు? కలప కావలిస్తే మేము తెచ్చి ఇవ్వకపోయామా?'' అన్నారు. \"నేను కలపకోసం రాలేదు. ఈ తెల్ల ఏనుగుకోసం వచ్చాను,\" అన్నాడు రాజు. “అయితే తీసుకు వెళ్ళండి!'' అన్నారు వడ్రంగులు వినయంగా. కాని ఎంతకీ ఏనుగు కదలలేదు. రాజు వెంట వచ్చిన వారిలో ఒకడు, ''మహా రాజా, ఇది వివేకంగల జంతువు. దానిని తమరు తీసుకుపోతే ఈ వడ్రంగులకు నష్టం కలుగుతుంది. వారికి పరిహారం ఇస్తేనేగాని అది కదలదు!\" అన్నాడు. రాజు ఏనుగు నాలుగు కాళ్ళదగ్గిరా తొండం దగ్గిరా, తోకదగ్గిరా ఒక్కొక్క లక్షవరహాలు చొప్పున పెట్టి, వడ్రంగులను తీసుకోమన్నాడు. అప్పటికీ ఏనుగు కదల లేదు. వడ్రంగుల భార్యలకూ, పిల్లలకూ బట్టలు పెట్టినాక అది కదిలి రాజు వెంట నగరానికి వెళ్ళిపోయింది. ఏనుగును మేళ తాళాలతో నగరం లోకి తీసుకుపోయారు. వీధులన్నీ ఊరేగిం చారు. తరవాత దానిని ఒక ప్రత్యేకమైన శాలలో ఉంచారు. అది పట్టపు టేనుగు అయింది, దానిమీద రాజుగారు తప్ప ఇంకెవరూ ఎక్కటానికి వీలులేదు. ఈ ఏనుగు వచ్చాక కాశీరాజ్యం చాలా వి స్తరించింది. దాని ప్రభావం వల్ల యెంత బలవంతులైన రాజులు కూడా కాశీ రాజుకు ఓడిపోయారు. కొంత కాలానికి రాజు భార్య గర్భవతి అయింది. ఆమె కడుపున బోధిసత్వుడు ప్రవేశించాడు. ఇంకొక వారానికి రాణి ప్రసవిస్తుందనగా రాజు చనిపోయాడు. ఇదే సమయమనుకుని కోసల దేశపు రాజు తన సైన్యాలతో కాశీరాజ్యంపైకి దండెత్తి వచ్చాడు. ఏం చెయ్యాలో మంత్రులకు పాలుబోలేదు. వారు చాలా సేపు తమలో తాము చర్చించుకుని, చివరకు కోసలరాజుకు ఈ విధంగా కబురు పంపారు: మా రాణీగారు ఒక వారం లోపల ప్రసవిస్తుంది, ఆమె ఆడపిల్లను కన్నట్లయితే మీరు వచ్చి కాశీరాజ్యాన్ని ఆక్రమించుకోండి. మగపిల్లవాడు కలిగిన పక్షంలో మేము మీతో యుద్ధం చేస్తాం!” కోసలరాజు ఈ కబురు అందుకుని, వారం రోజులు గడువిచ్చాడు. వారం గడవగానే మహారాణి బోధి సత్వుణ్ణి ప్రసవించింది. కాశీ సేనలు కోసల సేనలతో యుద్ధానికి తలపడ్డాయి. కాని యుద్ధంలో కోసల సేనలదే పైచేయిగా కనిపించింది. అప్పుడు మంత్రులు మహారాణి వద్దకు వెళ్ళి \"అమ్మా, మన పట్టపు ఏనుగు యుద్ధరంగంలో ప్రవే శిస్తేనే గాని మనకు విజయం చేకూరదు. కాని మహారాజు మరణించినది మొదలు ఏనుగు నిద్రాహారాలు మాని దుఃఖంలో మునిగివున్నది,\" అని విన్నవించారు. ఈ మాటలు వింటూనే మహారాణి పురిటి మంచం మీదనుంచి లేచింది. తన కుమారుడికి రాజోచితమైన దుస్తులు తొడిగింది. ఆమె తన కుమారుణ్ణి ఏనుగు కాళ్ళముందు పెట్టి నమస్కారం చేసి, \"గజరాజా, నీ యజమాని పోయినందుకు విచారించవద్దు, ఇదిగో నీయజమాని ! వీడి శత్రువులు యుద్ధరంగంలో చెలరేగు తున్నారు. నీవు వెళ్ళి వారిని ఓడించు; లేదా నీ కాళ్ళకింద ఈ కుర్ర వాణ్ణి తొక్కి చంపెయ్యి,” అన్నది. అంతవరకూ విచారంగా వున్న ఏనుగు పిల్లవాడి శరీరాన్ని తన తొండంతో ప్రేమగా తడివింది. అతణ్ణి తొండంతో ఎత్తి తన శిరస్సుమీద పెట్టుకున్నది. తరువాత అతణ్ణి తల్లి చేతుల్లో పెట్టి వెంటనే యుద్ధ రంగానికి కదిలిపోయింది. ఏనుగు భీకరంగా ఘీంకరిస్తూ వాయు వేగంతో తమపైకి వచ్చి పడుతూండటం చూసి, కోసల సైనికుల గుండెలు అవిసి పోయాయి. వారు చెల్లాచెదరుగా పారిపో సాగారు. ఏనుగు నేరుగా కోసలరాజు వద్దకు వెళ్ళింది. అతణ్ణి తొండంతో చుట్టి తీసుకువచ్చి రాజకుమారుడి పాదాల వద్ద పడవేసింది. కోసలరాజు పసివాడి కాళ్ళు అంటుకుని క్షమాపణ వేడుకున్నాడు. కాశీ మంత్రులు అతనికి ఎట్టి అపకారమూ చేయక, అతని దుశ్చర్యను క్షమించి తన దేశానికి తిరిగి పోనిచ్చారు. బోధిసత్వుడు ఏడేళ్ళవాడయేదాకా ఏనుగు కాశీరాజాన్ని కాపాడింది. తరవాత బోధిసత్వుడు సింహాసనానికి వచ్చి ఆ ఏనుగును తన పట్టపుటేనుగు చేసుకుని, రాజ్యపాలన చేశాడు.",
            "book_page_end": 34
        },
        {
            "title": "గురునానక్",
            "book_page_start": 35,
            "pdf_page_start": 35,
            "pdf_page_end": 38,
            "author": "చందమామ బృందం",
            "genre": "జీవిత చరిత్ర",
            "moral": "మతం అంటే ఆచారాలు కాదు, దేవుని పట్ల హృదయపూర్వకమైన ప్రేమ, సహనం, దయ కలిగి ఉండటమే ముఖ్యం.",
            "keywords": [
                "గురునానక్",
                "శిక్ మతం",
                "దేశాటన",
                "భక్తిగీతాలు",
                "దైవప్రేమ"
            ],
            "characters": [
                "నానక్",
                "తృప్త",
                "కల్యాబ్చంద్",
                "మర్దను",
                "కాజీ",
                "అంగదుడు"
            ],
            "locations": [
                "తల్వాన్స్డ్",
                "లాహెూర్",
                "హరిద్వారం",
                "మక్కా",
                "మదీనా",
                "డేరా బాబానానక్"
            ],
            "content": "లాహెూర్ సమీపంలో ప్రస్తుతం నాన్ కానా అని ప్రసిద్ధిగాంచిన తల్వాన్స్డ్ గ్రామంలో తృప్త, కల్యాబ్చంద్ దంప తులకు 1469 వ సంవత్సరం ఏప్రిల్ 15 న ఒక మగశిశువు జన్మించాడు. జ్యోతిష్కులు ఆ శిశువు మునుముందు మహాపురుషుడు కాగలడని చెప్పి నానక్ అని నామకరణం చేశారు. బిడ్డ పెరిగి బాలుడై బడికి వెళ్ళడం ప్రారంభించాడు. ఒకరోజు తరగతిలో ఉపాధ్యాయుడు అ ఆ లు నేర్పే సమ యంలో బాల నానక్ దాన్నేమీ పట్టించు కోకుండా తన పలకలో ఏదో రాసు కుంటూ కనిపించాడు. ఉపాధ్యాయుడు దగ్గరికి వెళ్ళి చూస్తే ఆ పలకలో దేవుని మీద సంపూర్ణ ప్రార్థనా గీతం వుంది. ఆ అద్భుతానికి ఉపాధ్యా యుడు ఆశ్చర్యం చెందాడు. తండ్రి కల్యాణ్ సింగ్ కుమారుని వ్యాపారంలోకి దించాలని ప్రయత్నిం చాడు. ఒకరోజు నానక్కు డబ్బిచ్చి పట్నం వెళ్ళి వ్యాపారం చేయడానికి సరుకులు తెమ్మన్నాడు. అడవి మార్గం గుండా వెళుతున్న నానక్కు ఆకలితో కొందరు సాధువులు కనిపించారు. తండ్రి ఇచ్చిన డబ్బుకు ఆహారపదార్థాలు కొని తెచ్చి, సాధువులకు పంచిపెట్టాడు. పెళ్ళి చేస్తే నైనా సంసార జీవితం పట్ల ఆసక్తి చూపగలడన్న ఉద్దేశంతో కల్యాణ్చంద్ నానక్కు పెళ్ళి చేశాడు. అతడు ఇద్దరు కొడుకుల తండ్రి అయ్యాడు . తప్ప అతని ఆలోచనలు మాత్రం లౌకికజీవితం వైపు మళ్ళ లేదు. తరచూ ఏవో భక్తిగీతాల రచనలో లీనమైపోయేవాడు. \"పైనుంచి నాకు అందే మాటలనే నేను రాస్తాను,\" అనే వాడు. ఒకరోజు నానక్ భార్యతో, \"అందర్నీ కాపాడే దేవుడే నిన్ను కూడా కాపాడు తాడు,” అని చెప్పి దేశాటనకు బయలు దేరాడు. భారత దేశంలోని పవిత్రక్షేత్రా లను మాత్రమే కాకుండా, మర్దను డనే ముస్లిం మిత్రునితో కలిసి నేపాల్, టిబెట్, మక్కా, మదీనా మొదలైన స్థలాలకు తీర్థయాత్ర చేశాడు, భక్తి లేకుండా పై పై మతాచారాలన పాటించే ప్రజలను నిరసించాడు నానక్ ఒకసారి హరిద్వారం వద్ద అర్ఘ్యమిస్తున్న. వారిని చూసి తను పశ్చిమ దిశకు తిరి నీళ్ళు చల్లసాగాడు. \" ఎందుకలా చేస్త న్నావు?” అంటే “ లాహెూర్లో వున నా చెట్లకు నీళ్ళు తోడుతున్నాన మీ రిచ్చే అర్ఘ్యం మీ పితృదేవతలకు చేరితే, నేను చల్లే నీళ్ళు మాత్ర నా తోటకు చేరవా ఏం?” అన్నాడు ఒకసారి నానక్ సయ్యద్పూర్ల ఒక పేదవాడి ఇంటికి అతిథిగా వెళ్ళాడు. అదే సమయంలో ఒక ధనికుడు వచ్చి తాను విందు జరుపుతున్నానని రమ్మని పిలిచాడు. నానక్ పేదవాడు ఇచ్చిన రొట్టెముక్కను కుడి చేతిలోనూ, ధని కుడు పెట్టిన రసభక్ష్యాన్ని ఎడమ చేతి లోనూ పట్టుకుని పిండాడు. కుడి చేతి నుంచి పాలూ, ఎడమ చేతి నుంచి నెత్తురూ కారాయట! మక్కాలో వున్నప్పుడు నానక్ ఒకసారి కాబా వైపు కాళ్ళు సాచి పడుకున్నాడు. దాన్ని చూసిన కాజీ, “దేవుని ఆలయం వైపు కాళ్ళు చాపి పడుకున్నా వేమిటి?” అని ప్రశ్నించాడు. నానక్ వెంటనే, \" నా కాళ్ళు కాస్తా తీసి దేవుని ఆలయం లేని వైపుకి పెట్టకూడదూ? \" అన్నాడు. నానక్ కాళ్ళను ఏ వైపుకు తిప్పినా ఆ వైపునే కాజీకి కాబా కనిపించిందట! ప్రతి మనిషీ సహనం, దయ అలవరచు కోవాలని నానక్ ప్రచారం చేశాడు. కేవలం పైపై ఆచారాల నుంచి బయట పడి, హృదయ నైర్మల్యాన్ని అలవరచు కుని, సత్యస్వరూపుడైన దైవం పట్ల ప్రేమను పెంపొందించుకోవాలని ప్రబోధించాడు. జాతిభేదాలను నిరసిం చిన నానక్ బోధనలు హిందూ, ముస్లిం ఉభయ మతాలవారికి ఉద్దేశింపబడినవి. నానక్ భక్తులు నిర్మించిన స్మారక మందిరం రావినదీ ప్రవాహంలో కొట్టుకు పోయింది. ప్రధానమైనది లక్ష్యమే గాని భౌతిక చిహ్నం కాదన్న గురువు అభీష్టం మేరకే అలా జరిగిందని నానక్ భక్తులు విశ్వసిస్తారు. ఆయన చేసిన గీత రచనలు 'గ్రంథ్ సాహెబ్' (ఆదిగ్రంథం) అన్న నామంతో చిరస్థాయిగా నిలిచి పోయాయి. నానక్ బోధనలు శిక్టు మతంగా ప్రచారం పొందాయి. నానక్ ప్రథమ శిష్యుడు అంగదుని తన ఆధ్యాత్మిక వారసునిగా నియమించాడు. సత్యమే లక్ష్యంగా భావించి ఉజ్వలమైన జీవితం గడిపిన ఆ మహనీయుడు 1539 వ సంవత్సరం సెప్టెంబర్ ఏడున తన భౌతికకాయాన్ని త్యజించాడు. నానక్ స్మృతిచిహ్నంగా అతని శిష్యులు నదీతీరంలో డేరా బాబానానక్ అనే పట్ట ణాన్ని నిర్మించారు. ఒకప్పుడు నానక్ ధ్యాననిమగ్నుడై ఆసీనుడైన స్థలంలో ఒక మందిరాన్ని కూడా నిర్మించారు. ఆ పట్టణాన్ని పవిత్రమైందిగా భావిస్తారు. గురునానక్ తర్వాత ఆయన ఎనిమిది మంది శిష్యులూ, ప్రశిష్యులూ గొప్ప సంప్రదాయన్ని నెలకొల్పారు.",
            "book_page_end": 38
        },
        {
            "title": "నీటి ఎద్దడి",
            "book_page_start": 39,
            "pdf_page_start": 39,
            "pdf_page_end": 39,
            "author": "జె. వి. రామారావు",
            "genre": "సామాజిక కథ",
            "moral": "వస్తువుల ధర నిర్ణయానికి వెనుక ఉన్న వాస్తవ పరిస్థితులను (ముఖ్యంగా సహజ వనరుల లభ్యత) పరిగణించాలి.",
            "keywords": [
                "పాల వ్యాపారం",
                "ధర",
                "నీటి ఎద్దడి",
                "కేశవరం",
                "వనరులు"
            ],
            "characters": [
                "గోపయ్య",
                "పరమేశం"
            ],
            "locations": [
                "కేశవరం",
                "వీరవరం"
            ],
            "content": "గోపయ్య అనే యువకుడు కేశవరంలో చాలామందికి పాలు సరఫరా చేస్తూ, ఆ రాబడి ద్వారా సుఖంగా జీవయాత్ర సాగిస్తున్నాడు. అతడికి పక్కనే వున్న వీరవరంలో కూడా పాల వ్యాపారం వున్నది. ఒకరోజున పరమేశం అనే కేశవరం గ్రామస్థుడు వీరవరం వెళ్ళి, అక్కడ గోపయ్య కేశవరంలో కన్న పాలు చవకగా అమ్ముతూండడం చూశాడు. పరమేశం గోపయ్య దగ్గిరే వాడుకగా పాలు కొంటూంటాడు. \"గోపయ్యా, యిది పచ్చి అన్యాయం! తోటి ఊరివాడివై వుండీ కేశవరంలో ఎక్కువ ధరకూ, యీ పొరుగూళ్ళో తక్కువ ధరకూ పాలమ్ముతున్నావు,” అంటూ పరమేశం, గోపయ్య మీద ఖస్సుమంటూ లేచాడు. గోపయ్య ఏమీ తొణక్కుండా, \" మన ఊరి నీటి ఎద్దడి నీకు తెలియంది కాదు గదా? ఇక, యీ వీరవరం నీటిసమృద్ధికి పెట్టింది పేరు. పాల ఖరీదులో వచ్చే తేడాకు, అదే మూల కారణం!\" అన్నాడు.",
            "book_page_end": 39
        },
        {
            "title": "సహజమైన శంక",
            "book_page_start": 40,
            "pdf_page_start": 40,
            "pdf_page_end": 42,
            "author": "జొన్నలగడ్డ రత్న",
            "genre": "నీతి కథ",
            "moral": "ఆర్థిక క్రమశిక్షణ, పొదుపు అలవాట్లు ఇతరుల నుంచి అపార్థాలకు, అసూయకు దారితీయవచ్చు, కానీ అది నిజమైన విజయం.",
            "keywords": [
                "ఆర్థిక క్రమశిక్షణ",
                "పొదుపు",
                "అప్పు",
                "పుకార్లు",
                "దివాణం ఉద్యోగి"
            ],
            "characters": [
                "గోవిందరాయుడు",
                "వరదయ్య",
                "చంగయ్య",
                "దివాను",
                "శేఖరం"
            ],
            "locations": [
                "నగరం",
                "దివాణం"
            ],
            "content": "జమీందారు గోవిందరాయుడిగారి దివా ణంలో వరదయ్య చిన్న ఉద్యోగి. అతడు డబ్బు విషయంలో ఎలాంటి చిక్కులూ వున్నట్టు కనబడేవాడుకాదు. పైగా, తన తోటి ఉద్యోగులకు అవసరం అయినప్పు డల్లా పదీపరకా అప్పుగా యిచ్చి ఆదు కునేవాడు. కొలువులో చేరి పదేళ్ళు తిరక్కుండానే నగరంలో ఒక చిన్న ఇల్లు కొనుక్కున్నాడు. కొడుకులిద్దర్నీ చక్కగా చదివించాడు. మంచి సంబంధం చూసి కూతురుకు పెళ్ళి కూడా చేసేశాడు. వరదయ్య యీ పనులన్నీ ఎలా చేయ గలుగుతున్నాడని, అతడి సహ ఉద్యో గులు ఎంత ఆలోచించినా అంతుబట్టేది కాదు. వాళ్ళంతా డబ్బు పరంగా యిబ్బందుల్ని ఎదుర్కుంటున్నవాళ్ళు. క్రమంగా వాళ్ళకు వరదయ్య మీద అను మానాలూ, శంకలూ కలగసాగినై. వాళ్ళు వరదయ్య గురించి రకరకాల పుకార్లు లేవదీశారు. దివాణానికి పనిమీద వచ్చేవాళ్ళనుంచి లంచాలు పుచ్చుకుం టున్నాడనేది, వాటిల్లో ఒకటి. చంగయ్య అనేవాడు జమీందారు ప్రధాన నౌకరు. వాడు యీ పుకార్ల సంగతి యజమానికి చెప్పాడు. “వరదయ్య లంచం తీసుకుంటూ వుండగా చూసినవాళ్ళుగానీ, లంచం యిచ్చామని చెప్పినవాళ్ళుగానీ ఎవరైనా వున్నారా?\" అని జమీందారు చంగ య్యను అడిగాడు. \"అయ్యా, రెండింటిలో దేనికి రుజువున్నా, యీ పుకార్లతో పనేమిటి ' వరదయ్యను సరాసరి ఖైదుకే పంపొచు గదా.\" అన్నాడు చంగయ్య. జమీందారు దివానును పిలిచి, వెంటనే వరదయ్యను గురించి దర్యాప్తుచేసి, అసల సంగతేమిటో వివరంగా తెలుసుకోమని ఆదేశించాడు. దివాను చంగయ్యను వెంటబెట్టుకుని, దివాణం ఉద్యోగుల క్షేమసమాచారాలు తెలుసుకు నేందుకు వచ్చినవాడిలా వరదయ్య ఇంటికి వెళ్ళాడు. ఆ సమ యంలో వరదయ్య, శేఖరం అనే మరొక దివాణం ఉద్యోగికి డబ్బు యిస్తూండడం దివాను కంటబడింది. దివాను చిన్నగా నవ్వి, \" ఏం. వరదయ్యా, నువ్వు జీతం డబ్బులతో పాటు, అంతో యింతో లంచం డబ్బులు కూడా సంపాయిస్తూ, ఏ ఇబ్బందులూ లేకుండా కాలం గడిపేస్తున్నావని చాలా మంది అనుకుంటున్నారు. అలాంటిది నువ్వే, సాటి ఉద్యోగికి ఏదో లంచం ముట్టజెప్పుతున్నట్టున్నదే!'' అన్నాడు. ఆ మాటలకు శేఖరం గతుక్కు మన్నాడు. వరదయ్య తొణక్కుండా దివా నుకు కూర్చుందుకు అరుగుమీదున్న వాలు కుర్చీ చూపించి, \"అయ్యా, యీ శేఖరం తోటి ఉద్యోగిగదా, డబ్బు యిబ్బందుల్లో వుండి అడిగితే, చేబదులుగా కొద్దిమొత్తం సర్దుతున్నాను,\" అన్నాడు. దివాను ఆశ్చర్యంగా శేఖరం కేసి చూస్తూ, దివాణంలో మీ యిద్దరి ఉద్యోగాలూ, జీతాలూ కూడా ఒకటే గదా ? అలాంటప్పుడు వరదయ్యకు లేని డబ్బు యిబ్బందులు నీకెలా కలిగినై ? '' అని, వరదయ్యను, \" నువ్వు ఎలాంటి ఒడిదుడుకులు లేకుండా బతకడంలో వున్న కిటుకేమిటి? \" అని అడిగాడు. \"ఇందులో పెద్ద కిటుకేంలేదు. శేఖరం నేనేదో నీతులు బోధిస్తున్నానని అనుకోడనుకుంటాను! నెలాఖరున నేను జీతం తీసుకోగానే, అందులో యింత ఇంటి ఖర్చులకని కేటాయిస్తాను. ఇంట్లో ఎవరికైనా హఠాత్తుగా జబ్బు చేయడం లాంటిది జరక్కపోతే, ఆ కేటాయించిన దాని పైన అదనంగా ఒక్క పైసా కూడా ఖర్చు కాదు. మిగతా డబ్బులో కొంత పండ గ లప్పుడు కొత్త బట్టలు కొనేందుకూ, యితరత్రా ఖర్చుకూ వేరే వుంచుతాను. ఈ విధంగా జీతంలో ఎనభై శాతం పోగా, ఆ మిగిలిన ఇరవై శాతం భవిష్యత్తులో ఉద్యోగ విరమణ జరిగాక, ఎవరి మీదా ఆధారపడకుండా బతికేందుకు మిగుల్చుతూంటాను. అందు లోంచే ఎవరైనా చేబదులు అడిగినప్పుడు యిస్తూంటాను,'' అన్నాడు వరదయ్య. \"బావుంది! జీవితాన్ని ఒక క్రమ శిక్షణలో నడపడం అంటే యిదే! నిన్ను చూసి అయినా శేఖరంలాంటివాళ్ళు ఎందుకు నేర్చుకోరు? అది లేకపోగా, నీ పైన లేనిపోని పుకార్లేమిటి ? \" అన్నాడు దివాను కోపంగా. ఆయన తిరిగివచ్చి జమీందారుతో, \"వరదయ్య యిన్నేళ్ళుగా తన రాబడికి అనుగుణంగా ఖర్చులు సరిపెట్టుకుంటూ, ఉన్నంతలో సుఖంగా జీవిస్తున్నాడు. మన తతిమ్మా ఉద్యోగుల బతుకు తీరు యిందుకు పూర్తిగా భిన్నం. తమ ఆర్థిక బాధలకు మూల కారణం తెలియని వాళ్ళందరూ, వరదయ్య మీద పుకార్లు లేవదీశారు.\" అని చెప్పాడు. జమీందారు కోపంగా, \" ఇదొ వరదయ్య చేసిన నేరం! మీరు వెంటనే వరదయ్య మీద అభాండాలు వేసినవాళ్లను తగిన విధంగా శిక్షించండి.\" అన్నాడు. దివాను చిన్నగా నవ్వి, \" అయ్యా, వరదయ్యలాంటివాళ్ళు చాలా అరుదుగా వుంటారు. అందువల్ల, అలాంటివాళ్ళు తమ సాటివాళ్ళలో ముందు కుతూహలా నికీ, ఆ పైన అర్థంలేని శంకలకూ కారకు లవుతారు; ఇది సహజం! అందువల్ల మనం వరదయ్యకు మరికొంత ఉన్నత ఉద్యోగం యిస్తే, అతడి మీద పుకార్లు వేసిన వాళ్ళను వేరే శిక్షించనవసరం వుండదు.\" అన్నాడు. ఆ తరవాత దివాను సలహా ప్రకారం జమీందారు, వరదయ్యను దివాణం నగదు అధికారికి సహాయకుడు గా నియమించాడు.",
            "book_page_end": 42
        },
        {
            "title": "చదువొచ్చే మంత్రం!",
            "book_page_start": 43,
            "pdf_page_start": 43,
            "pdf_page_end": 43,
            "author": "గుంటక సాంబిరెడ్డి",
            "genre": "నీతి కథ",
            "moral": "కష్టపడకుండా విద్యను సాధించాలనుకోవడం సాధ్యం కాదు. విద్యకు మంత్రాలు కాదు, కృషి అవసరం.",
            "keywords": [
                "చదువు",
                "మంత్రం",
                "బద్ధకస్తుడు",
                "స్వామీజీ",
                "కృషి"
            ],
            "characters": [
                "నారాయణ దీక్షితుడు",
                "స్వామీజీ",
                "తండ్రి"
            ],
            "locations": [
                "గురుకులం"
            ],
            "content": "నారాయణ దీక్షితుడు అనే కుర్రవాణ్ణి, తండ్రి విద్యాభ్యాసం కోసం గురుకులంలో చేర్చాడు. దీక్షి తుడు చాలా బద్ధకస్థుడు. తెల్లవారుజామున ఏ అయిదు గంటలకో లేచి పాఠాలు వల్లెవేయాలంటే వాడికి చాలా కష్టంగా వుండేది. అలా పన్నెండేళ్ళు చదివితే గాని విద్య పూర్తికాదు. ఒకసారి గురుకులానికి స్వామీజీ ఒకాయన వచ్చాడు. ఆయన గొప్ప పండితుడనీ, మంత్ర శాస్త్రంలో అందెవేసిన చెయ్యి అనీ, ఉపాధ్యాయులు అనుకోవడం దీక్షితుడు విన్నాడు. ఒకనాటి సాయంకాలంవేళ చెట్టునీడన కూర్చుని, ఏదో గ్రంథం చదువుతున్న స్వామీజీ దగ్గిరకు పోయి, దీక్షితుడు, “స్వామీ, సులభంగా చదువు వచ్చేందుకు మంత్రమేమైనా వున్నదా?” అని ఆశగా అడిగాడు. స్వామీజీ వాడి ముఖం కేసి ఒక క్షణ కాలం చూసి, కళ్ళు మూసుకుని, “లేకేం, నాయనా ! సరస్వతీదేవి అనుగ్రహం పొందేందుకు, ఒక మంత్రం వున్నది,” అన్నాడు. “అయితే, ఆ మంత్రం నాకు ఉపదేశించండి,” అన్నాడు దీక్షితుడు. స్వామీజీ చిన్నగా నవ్వి, “దానికేం భాగ్యం, అలాగే ఉపదేశిస్తాను. ఆ మంత్రాన్ని ప్రతి రోజూ తెల్లవారుజామున నాలుగు గంటలకు లేచి, చన్నీటిస్నానం చేసి జపించాలి. అలా పధ్నాలు గేళ్ళు చేస్తే సరస్వతీదేవి కోరిన విద్యలను అనుగ్రహిస్తుంది. వెళ్ళి స్నానం చేసిరా, మంత్రం ఉపదేశిస్తాను,” అన్నాడు. ఆ జవాబుకు దీక్షితుడు బెదిరిపోయి, స్వామీజీ పాదాలు తాకి, “మంత్రం వొద్దు, స్వామీ! మామూలు పద్ధతిలోనే విద్య నేర్చుకుంటాను,” అన్నాడు.",
            "book_page_end": 43
        },
        {
            "title": "క్షామపరిస్థితులు",
            "book_page_start": 44,
            "pdf_page_start": 44,
            "pdf_page_end": 46,
            "author": "రాంబాబు",
            "genre": "రాజ కథ",
            "moral": "అనుమానం కంటే స్వయంగా వెళ్లి పరిస్థితిని తెలుసుకోవడం ఉత్తమం. నిజమైన కష్టంలో ఉన్నవారికి వెంటనే సహాయం చేయాలి.",
            "keywords": [
                "క్షామం",
                "కరువు",
                "విశాలాక్షుడు",
                "చంద్రవర్మ",
                "మండలాధికారి"
            ],
            "characters": [
                "విశాలాక్షుడు",
                "చంద్రవర్మ",
                "గరుడవర్మ",
                "రథసారథి"
            ],
            "locations": [
                "మహేంద్రగిరి",
                "ఉజ్వల మండలం",
                "రాజధానీ నగరం"
            ],
            "content": "మహేంద్రగిరి రాజైన విశాలాక్షుడు అను మానాల పుట్ట; ఎవరినీ ఒక పట్టాన నమ్మే వాడు కాదు. మండలాధికారు లెవరైనా పరిపాలనావసరాలకు ధనం కావాలని విన్నపం పంపితే, అందులో వాళ్ళ స్వార్థం ఏదో వున్నదనుకునేవాడు. ఒకసారి రాజ్యంలోని ఉజ్వల మండల ప్రాంతంలో, వరసగా రెండు సంవత్సరాల పాటు వర్షాలు లేక కరువు పరిస్థితులు ఏర్పడినై. ఉజ్వల మండలాధికారి గరుడవర్మ, రాజుకు ఒక నివేదిక పంపి, అందులో మండలంలోని క్షామపరిస్థితు లను వివరించి సహాయంగా ఐదులక్షల వరహాలు కావాలని కోరాడు. విశాలాక్షుడు నివేదికను చదివి, మంత్రి చంద్రవర్మతో, '' ఇందులో గరుడవర్మ వాటా ఎంత వుంటుందని మీ ఊహ?\" అన్నాడు వ్యంగ్యంగా. రాజు మాటలకు చంద్రవర్మ మనసులో చాలా బాధపడ్డాడు. ఉజ్వల ప్రాంతం లోని భయంకరమైన కరువును గురించి ఆయన లోగడే విని వున్నాడు. అక్కడ వుంటున్న ఆయన బంధువులు కొందరు క్షామానికి గురై, సహాయం కోసం ఆయనను ఆర్థించారు. చంద్రవర్మ తనకు తెలిసిన విషయం రాజుకు చెప్పాలనుకున్నాడు. కాని, ఆయన గరుడవర్మను అన్నట్టుగానే తననూ ఏదో వ్యంగ్యంగా అనగలడన్న సంశయంతో, \" మహారాజా, గరుడవర్మ నివేదికలోని వివరాలను గురించి నాకు తెలియదు. కాని, అతడి మండలంలో కరువు కాటకాలు ఏర్పడినట్టు రాజధానిలో చెప్పుకోవడం విన్నాను,” అన్నాడు. \"అలా అయితే, మీరు వెంటనే అక్కడికి వెళ్ళి, పరిస్థితులెలా వున్నవో చూసి, సంగ్రహంగా ఒక నివేదిక తయారు చెయ్యండి,\" అన్నాడు రాజు విశాలాక్షుడు. చంద్రవర్మ మర్నాడు ఉజ్వల మండ లానికి ప్రయాణమై వెళ్ళాడు. ఆయన మండలాధికారి గరుడవర్మతో కలిసి క్షామ ప్రాంతాలు చూస్తూంటే కళ్ళవెంట నీళ్ళు తిరిగాయి. బీడు పడిపోయిన చేలల్లో బక్కచిక్కి చచ్చిపోయిన పశువులను రాబందులూ, కుక్కలూ పీక్కు తింటు న్నవి. ప్రజలలో ఎక్కువమంది తిండిలేక అతి దీనావస్థలో వున్నారు. చంద్రవర్మ ఎంత సహాయం అవసరం అవుతుందో ఆలోచించి గరుడవర్మతో, \" రాజుగారి నుంచి నువ్వు కోరిన ఐదు లక్షల సహాయం సరిపోదు. కనీసం పది లక్షల వరహాలు ఖర్చు చేస్తే తప్ప, ఈ క్షామాన్ని అదుపులో పెట్టలేం,\" అన్నాడు. ఆయన తన అంచనా ప్రకారం పది లక్షల సాయం అవసరమంటూ ఒక నివేదిక తయారుచేసి, దానిని రాజు విశా లాక్షుడికి యిచ్చాడు. రాజు, ఆ నివేదికలోని ప్రజల కాటక స్థితుల వర్ణన చూసి ఏమాత్రం చలించక పోగా, '' ఆ మండలాధికారి ఎంతో అను భవం గల మంత్రులైన మిమ్మల్ని కూడా తన పక్షం చేసుకున్నట్టున్నది!\" అన్నాడు చిన్నగా నవ్వుతూ. మంత్రి వచ్చే కోపాన్ని ఆపుకుంటూ, \"మహారాజా, అక్కడ క్షామపరిస్థితులు ఎంత దారుణంగా వున్నవో నేను స్వయంగా చూసినవాణ్ణి మండలాధికారి కోరిన ఐదు లక్షల వరహాలూ ఎందునా సరిపోవు. తమరే ఆ ప్రాంతాలను ఒకసారి ఎందుకు దర్శించకూడదు ? \" అన్నాడు. రాజు, ఒకటి, రెండు క్షణాలు మౌనంగా వూరుకుని, \"సరే, అలాగే చేస్తాను. మీరూ, నా వెంట వుండాలి,\" అన్నాడు. ఆ మర్నాడు విశాలాక్షుడూ, మంత్రీ ఉజ్వల మండలానికి బయలుదేరారు. రాజధానీ నగరం వదిలి కొద్దిదూరం ప్రయాణించాక, ఒకచోట రాజుకు ఏపుగా వున్న పంట పొలాల పక్కన కొన్ని జంతువుల శవాలు కనిపించినై. రాజు వాటిని మంత్రికి చూపుతూ, \" మన నగరవాసులు పారిశుధ్యం విష యంలో చాలా అజ్ఞానస్థితిలో వున్నట్టు న్నది. చచ్చిన జంతువుల శవాలను అలా ఆరుబయట పారవెయ్యడ మేమిటి? ఖననం చేస్తే సరిపోతుంది గదా,\" అన్నాడు. \"మహారాజా, సాధారణంగా ఎవరూ చచ్చిన జంతువులను ఖననం చెయ్యరు, యిలా ఊరి బయట పారేస్తారు. వాటిని ఏ రాబందులో, కుక్కలో పీక్కు తింటవి,” అన్నాడు మంత్రి. \"అవును, ఆ మాట నిజమే! మరి, ఈ ప్రాంతాన ఎక్కడా ఒక్క రాబందు గాని, కుక్కగాని కనబడదేం? ఆశ్చర్యం ! \" అన్నాడు రాజు. \"ఇందులో ఆశ్చర్యపడవలసిందేమీ లేదు. మన రాజధానీ నగరంలోని కుక్కలూ, చుట్టుపక్కల వున్న కొండల్లో నివసించే రాబందులూ, ఉజ్వల మండలా నికి వెళ్ళివుంటాయి,\" అన్నాడు మంత్రి. ఆ జవాబు తో రాజు విశాలాక్షుడికి వాస్తవ పరిస్థితులేమిటో అర్థమయినై ఆయన వణుకుతున్న కంఠ స్వరంతో, రథసారథిని వెంటనే రథాన్ని వెనక్కు మళ్ళించమని ఆజ్ఞాపించాడు. \"అదేమిటి, మహా రాజా ! మనం ఉజ్వల మండలానికి ప్రయాణమయి పోతున్నాంగదా ? \" అన్నాడు మంత్రి. \"అవసరంలేదు. అక్కడి క్షామ పరిస్థితులెలావున్నవో, యిక్కడే నేను అంచనా వేశాను,\" అన్నాడు రాజు. ఆయన రాజభవనానికి తిరిగి వస్తూనే ఉజ్వల మండలానికి తక్షణ సాయంగా ఇరవై లక్షల వరహాలు మంజూరు చేశాడు. దానితోపాటు యితర సహాయ కార్యాలు కూడా ప్రకటించి, వాటిని పర్యవేక్షిం చేందుకు మంత్రిని స్వయంగా అక్కడికి వెళ్ళవలసిందిగా కోరాడు.",
            "book_page_end": 46
        },
        {
            "title": "ఇంటిమర్యాద",
            "book_page_start": 47,
            "pdf_page_start": 47,
            "pdf_page_end": 47,
            "author": "చందమామ బృందం",
            "genre": "హాస్యం",
            "moral": "ఇతరులను ఇబ్బంది పెట్టకుండా, నొప్పించకుండా మాట్లాడటం ఒక మంచి లక్షణం.",
            "keywords": [
                "ఇంటిమర్యాద",
                "పాట",
                "ముక్కు",
                "అభిప్రాయం",
                "మర్యాద"
            ],
            "characters": [
                "సుశాంతుడు",
                "దానయ్య"
            ],
            "locations": [
                "దారి"
            ],
            "content": "సుశాంతుడికి తను మంచి పాటగాడిననీ అనుమానం. అతడు ఒకరోజున దారిన పోతున్న దానయ్యను ఆపి, ఒక పాట పాడి వినిపించి, \" పాట ఎలా వున్నదయ్యా?\" అని అడిగాడు. \"తమరి ముక్కు చాలా బాగున్నదండి!” అన్నాడు దానయ్య. “పాట గురించి అడిగితే, ముక్కు గురించి చెబుతావేమిటయ్యా ? ” అన్నాడు సుశాంతుడు ఆశ్చర్యంగా. \" అది, మా ఇంటి మర్యాదండి,” అన్నాడు దానయ్య. \"ఇదేం మర్యాద ! పాట ఎలా వున్నదని అడిగితే, ముక్కు బావున్నదని చెప్పడంలో మర్యాద వున్నదా? \" అని అడిగాడు సుశాంతుడు రవంత కోపంగా. \"ఎదుటి వాళ్ళు దేన్ని గురించయినా అభిప్రాయం అడిగారనుకోండి. అది మనకు నచ్చక పోతే, ఆ మాట చెప్పడానికి బదులు, వారిలో మనకు నచ్చిన అంశం చెప్పిపోవడం మర్యాద అని మా తాత, మా నాన్నకూ; మా నాన్న నాకూ చెప్పారు,” అని వెళ్ళిపోయాడు దానయ్య.",
            "book_page_end": 47
        },
        {
            "title": "జలధానం",
            "book_page_start": 48,
            "pdf_page_start": 48,
            "pdf_page_end": 50,
            "author": "చందమామ బృందం",
            "genre": "నీతి కథ",
            "moral": "నిస్వార్థ సేవ, దయ ఎల్లప్పుడూ ప్రతిఫలాన్ని ఇస్తాయి.",
            "keywords": [
                "జలధానం",
                "గంగ",
                "చెరువు",
                "నీటి ఎద్దడి",
                "మహావృక్షం"
            ],
            "characters": [
                "గంగ",
                "ముసలివాడు",
                "వృక్ష దేవత"
            ],
            "locations": [
                "వింధ్య ప్రాంతం",
                "చెరువు"
            ],
            "content": "వింధ్య ప్రాంతంలో ఒక కాపు ఉండే వాడు. అతడికి గంగ అని ఒక కూతు రుండేది. ఆమె పసితనం నుంచి కూడా గొర్రెలనూ, మేకలనూ కాస్తూ, అవి మేత కోసం తిరిగే స్థలాలన్నీ తిరుగుతూ ఉండేది. ఒకనాడు గంగకు ఒక విచిత్రమైన మొక్క కనిపించింది. అది పశువులు తిరుగుతూ మేత మేసే చోట ఉన్నది. అక్కడ ఉంటే దానికి క్షేమం లేదని, గంగ దాన్ని అక్కడి నుంచి తీసి, కొంచెం ఎత్తుగా, రాళ్ళమయంగా ఉండే చోట నాటింది. ఆమె దానికి ప్రతి రోజూ, కొద్ది దూరాన ఉన్న చెరువు నుంచి నీరు తెచ్చి పోస్తూ వచ్చింది. గంగ పోషణలో ఆ మొక్క ఏపుగా ఎదిగి వచ్చి, కొద్ది కాలంలోనే మహావృక్ష మయింది. దాని కింద నీడ చల్లగా ఉండేది. దాని కొమ్మలలో ఎన్నో పక్షులు నివాసాలు ఏర్పరచుకున్నాయి. గంగ తన గొర్రెలనూ, మేకలనూ ఆ ప్రాంతానికే తోలుకు వచ్చి, ఎండ వేళ ఆ చెట్టు క్రిందనే విశ్రాంతి తీసుకునేది. ఎండ మరీ జాస్తిగా ఉన్నప్పుడు ఆ చుట్టు పక్కల మేసే పశువులన్నీ కూడా వచ్చి ఆ చెట్టు నీడనే పడుకునేవి. గంగ నాటిన చెట్టుకు కొద్ది దూరంలో ఉండే చెరువు ఆ చుట్టుపక్కల వుండే అనేక గ్రామాలకు జలాధారం. వేసవిలో కూడా అందులో అంతో ఇంతో నీరుండేది. వేసవి రాగానే అక్కడి వాళ్ళు ఆ చెరు వులో ప్రతులు తవ్వి. నీటిని ప్రాణంతో సమంగా కాపాడుకుంటూ ఉండేవారు. ఎందుకంటే, ఆ చెరువు ఎండిపోతే వారికి మరొక జలాధారమేమీ అనేక కోసుల దూరంలో కూడా లేదు. ఇలా ఉండగా ఒక ఏడు వర్షాలు బాగా పడలేదు. అందుచేత ఆ చెరువు ప్రతి ఏడూ నిండినట్టుగా నిండలేదు. తరవాత వేసవి చాలా తీవ్రంగా వచ్చింది. చెరువు కాస్తా ఎండిపోయింది. చెట్లూ, చేమలూ మాడిపోసాగాయి. గరిక కూడా ఎండి పోయి పశువులకు మేత దొరకని స్థితి ఏర్పడింది. జనం నీటికోసం అల్లాడ సాగారు. కొందరు దూర ప్రాంతాలకు వెళ్ళిపోయారు. ఒకనాటి మధ్యాహ్నం వేళ గంగ తాను నాటిన చెట్టు వద్దకు వచ్చింది. తాను కష్టపడి పెంచిన ఆ చెట్టు మాడిపోతుం దేమోనని ఆమెకు బెంగ. కాని ఆ చెట్టు మాత్రం చెక్కు చెదరలేదు. దాని ఆకులు దట్టంగా నవనవలాడుతూ ఉన్నాయి. చెట్టునీడ చల్లగా, ప్రాణం లేచి వచ్చేలా గున్నది. దాహంతో తపించిపోతున్న గంగ దాని నీడన పడుకుని తాను చావటం తథ్యం అనుకున్నది. ఆమె ఆ రోజు. నీటిచుక్క ఏమిటో ఎరగదు. దాహంతో నాలుక ఈడ్చుకు పోతున్నది. తన చెట్టు నీడనే ప్రాణాలు విడుద్దామన్న కోరికతో ఆమె కాళ్ళీడ్చుకుంటూ అక్కడికి వచ్చింది. అంతదూరంలో చెరువు పొడి ఆరిపోయి బావురుమంటున్నది. గంగ మెల్లగా కళ్ళు మూసింది. అంతలోనే గంగకు ఒక భ్రమలాటిది కలిగింది. చెట్టు మానులో ఒక మనిషి ముఖంలాటిది పొడగట్టి, \"గంగా, నాకు చాలాకాలం నీరుపోశావు. నీకు నీరిస్తాను. నా వేరు ఒకటి పెకలించా వంటే నీకు నీరు దొరుకుతుంది. ఆ నీరు తాగి వేరు మళ్ళీ యథాస్థానంలో పెట్టెయ్యి. ఈ రహస్యం ఎవ్వరికీ చెప్పకు!\" అన్నది. గంగ తన కళ్ళనూ, చెవులనూ నమ్మ లేకపోయింది. ఆమె లేచి అటూ ఇటూ చూసేసరికి ఒక రాతిమీదుగా భూమిలోకి దిగబడిన వేరొకటి కనిపించింది. ఆమె తన శక్తినంతా వినియోగించి దానిని పైకి లాగింది. వెంటనే వేరు దిగబడిన రంధ్రం నుంచి నీటిధార పైకి చిమ్మింది. గంగ దాన్ని కడుపారా తాగి, వేరు మళ్ళీ యథాస్థానంలో పెట్టేసింది. అంతలోనే అక్కడికి ఒక ముసలి వాడు వచ్చి, దాహమంటూ శోషతో పడి పోయాడు. వాడికి నీరివ్వటానికని గంగ వేరును మళ్ళీ పైకి లాగింది. ఆ సమ యంలో, “గంగా, వేరుతీస్తేనీ ప్రాణాలు పోతాయి!'' అని వెనకటి కంఠమే బెదిరించింది. ఈ బెదిరింపుకు భయపడక గంగ వేరు పైకిలాగి, పైకి చిమ్మిన నీటిధార వద్దకు వృద్ధుణ్ణి చేర్చింది. ముసలివాడు ఆ నీరు చూసి పరమానందం చెందాడు. ఆ నీరు తాగగానే అతనికి ప్రాణం లేచి వచ్చింది. గంగ ఆ వేరును తిరిగి యథాస్థానంలో పెట్టకుండా ముసలివాడితో, '' తాతా, ఇక్కడ నీరున్నదని చుట్టుపక్కల అంద రికీ తెలియజెయ్యి. నేను వెళ్ళటానికి వీలు లేదు ! \" అన్నది. ముసలివాడు బయలు దేరి వెళ్ళిపోయాడు. గంగ ఆ నీటిధార కేసే చూస్తూ నిలబడి పోయింది. ఆ నీరు ఆగకుండా అలాగే పైకి వచ్చి తిరిగి కిందపడి చెరువు కేసి పోసాగింది. ఆమె చెట్టుకేసి తిరిగి, “నీ మాట వినకుండా ప్రజలప్రాణాలు కాపాడ డానికి ఈ పని చేశాను. అందరూ బతికే పక్షంలో నేను ఒక్కతెను పోయినా ఫరవా లేదు. నా ప్రాణం బలితీసుకో!\" అన్నది. చెట్టు మానులో వెనకటి ముఖమే ప్రత్యక్షమయింది. \" నిన్ను పరీక్ష చెయ్య టాని కలా అన్నాను గాని నీ ప్రాణం ఎందుకు తీస్తాను, గంగా? నీవు నాకు ఒకప్పుడు జలదానం చేశావు గనక అందుకు ప్రతిఫలంగా ఈ చెరువు నించు తాను ఇక ఎన్నడూ ఈ ప్రాంతాన నీటి ఎద్దడి లేకుండా చేస్తాను,\" అని చెప్పి ఆ ముఖం కాస్తా మాయమయింది. ఆ ప్రకారమే చెట్టుకింద జలతో చెరువు చాలా వరకు నిండింది. దానితో ఆ ప్రాంతాల ఉండే మనుషుల ప్రాణాలూ దక్కాయి.",
            "book_page_end": 50
        },
        {
            "title": "విష్ణు కథ",
            "book_page_start": 51,
            "pdf_page_start": 51,
            "pdf_page_end": 58,
            "author": "చందమామ బృందం",
            "genre": "పౌరాణిక కథ",
            "moral": "భగవంతుని రక్షణ అపారమైనది; నిస్వార్థ భక్తి అత్యున్నత స్థానాన్ని కలుగజేస్తుంది.",
            "keywords": [
                "మత్స్యావతారం",
                "సత్యవ్రతుడు",
                "వేదాలు",
                "ధ్రువుడు",
                "తపస్సు"
            ],
            "characters": [
                "విష్ణువు",
                "సత్యవ్రతుడు",
                "బ్రహ్మ",
                "సోమకాసురుడు",
                "సప్తఋషులు",
                "ధ్రువుడు",
                "నారదుడు"
            ],
            "locations": [
                "సత్యలోకం",
                "సముద్రం",
                "వైకుంఠం",
                "మధువనం"
            ],
            "content": "సత్యవ్రతుని మాటలు విని చేప సముద్ర మధ్యానికి చేరి, మహాపర్వతంలాగ సాగరం పొడవునా పెరిగి, “సత్యవ్రతా! నీ వాక్కు అమోఘంగా పని చేసింది. చూశావా! ఇంకా పనిచేస్తూనే ఉంది. ఇలా ఇంకా, ఇంకా పెరిగి పెరిగి ఏమైపోతానో!\" అన్నది. అప్పుడు సత్యవ్రతుడు చేతులెత్తి మ్రొక్కు తూ, \"మత్స్య రూపంలో ఉన్న ఓ నారాయణుడా ! రక్షణ కోరుతు న్నట్టే వచ్చి, నన్ను రక్షించడానికే మత్స్యావతారం ఎత్తావు. నీ లీలలు తెలుసుకోవడానికి నేనే మాత్రం!'' అంటూ ఎన్నో విధాల స్తుతించాడు. అప్పుడు మత్స్యావతారంలో ఉన్న విష్ణువు, \"ఓ రాజా! ఏడు దినాలకు కల్పాంతం కాబోతున్నది. ప్రళయ జలాల్లో అంతా మునిగిపోతుంది. జ్ఞానం, ఓషధులు, విత్తులు నశించకూడదు. ముందొచ్చే కల్పానికి అవి లేకపోతే ఎలాగ ? అందుచేత అవి రక్షింపబడాలి. నీ కోసం పెద్ద నౌక గాఢాంధకారంలో దీపంలాగ వెలుగుతూ వస్తుంది. అందులో సప్తర్షులు ఉంటారు, ఆ వెలుగు వారిదే! ఓషధుల్నీ, విత్తనాల రాసుల్నీ. నీతో బాటు నౌకలోకి చేర్చు! నా మీద ఉండే కొమ్ము చివరతో, మీరుండే నావను పట్టి ఉంచి మునిగిపోకుండా అన్ని విధాలా నేను రక్షించుతూ, ఉంటాను. అందుకే నేను యిలాగ అవతరించాను. బ్రహ్మ మేల్కాంచేవరకూ నావ ధ్రువుణ్ణి దిక్సూ చిగా పెట్టుకొని పయనిస్తూంటుంది. రాబోయే కల్పంలో నువ్వు వైవస్వతుడు అనే పేరున మనువుగా ఉంటావు ! \" అని ఆదేశించాడు. సత్యవ్రతుడు విష్ణువు ఆనతిని తల దాల్చి వినమ్రుడై మ్రొక్కాడు. మత్స్యావతారం నాలుగు రెక్కలు ఊపుతూ, తోకతో త్రుళ్ళగొడుతూ, ఉవ్వె త్తున లేస్తున్న కెరటాలను చీల్చుకొని, సముద్రంలోకి వెళ్ళింది. బ్రహ్మ మంచి నిద్ర తీస్తున్నాడు. ఆంధ కారంలో విలయకాండ జరుగుతూన్నది. హయగ్రీవుడు అనబడే సోమకాసు రుడు తలాతలం నుండి సముద్రం మీదకు వచ్చి గబ్బిలంలాగ బ్రహ్మ ఉండే సత్య లోకానికి ఎగిరాడు. నిద్ర వచ్చి బ్రహ్మ ఆవులిస్తున్నప్పుడు, అతని నాలుగు ముఖాల నుండి తెలుపు, ఎరుపు, పసుపు, నీలం రంగుల్లో ప్రకా శిస్తున్న నాలుగు వేదాలు వెలుపలికి వచ్చి పక్కనే పడి ఉన్నాయి. హయగ్రీవుడు వాటిని తస్కరించుకొనిపోయి, సముద్రం అట్టడుగు శిలల పొదల్లో దాచాడు. హయగ్రీవాసురుడు దేవతలకు, విష్ణు వుకు ప్రబల విరోధి. వేదాలు లేకుండా బ్రహ్మ సృష్టి చేయలేడు. కల్పకల్పానికీ మంచినీ, ప్రగతినీ పెంపొందించాలనే విష్ణువు సంకల్పం చెడగొట్టడమే వాడి ఉద్దేశం. ప్రళయ సముద్రం భూమిని ముంచు తున్న సమయంలో, ఎదురు చూస్తూన్న సత్యవ్రతుడికి అంధకారంలో దూరంగా చిన్న వెలుగు, చుక్కలా కనిపించి పెద్ద దౌతూ సమీపిస్తున్నది; అదే సప్తర్షుల కాంతితో నిండిన నావ ! ఓషధులనూ, నానావిధ బీజ సంప దనూ నౌకలోకి చేర్చి సత్యవ్రతుడు నారాయణ సంకీర్తనం చేస్తూ నావలో ప్రయాణిస్తున్నాడు. మత్స్యావతారం ముక్కుపై నిలువుగా పెద్ద కొమ్ము ఉంది. నక్ష త్రంలాగ మెరుస్తున్న కొమ్ము చివరను చుట్టుకొని ఒక మహాసర్పం పెద్ద త్రాటితో కట్టినట్లు ఓడను కలిపి పట్టుకొని, పడగవిప్పి ప్రళయ ప్రభంజనాలను పీల్చి దిగమ్రింగుతూన్నది. మత్స్యావతారం తన రెక్కలతో కెరటాలను తూలగొడుతూ సముద్రాన్ని చీల్చుకొని, నావను భద్రంగా తీసుకెళుతూన్నది. ధ్రువతార గుర్తుగా నౌక పువ్వులాగ తేలుతూ పయనిస్తున్నది. సముద్రం అడుగున దాచిన వేదాలను కాపలా కాస్తూ సోమకాసురుడు సముద్రం లోపల తిరుగుతున్నాడు. నాలుగు వేదాలు నలుగురు శిశువులుగా మారి క్యారు మంటూన్న ఆర్తనాదం లీలగా విన వస్తున్నది. మత్స్యావతారం వేదాలను వెతుకుతూ వెళ్ళింది. మహామత్స్యాన్ని చూసి సోమకాసురుడు భీతిల్లుతూనే మొండి ధైర్యంతో ముళ్ళ గద నెత్తి ఎదుర్కొన్నాడు. అప్పుడు విష్ణువు నడుము వరకు మత్స్యంగా చతుర్బాహువులతో అవతరిం చాడు. మత్స్యమూర్తికీ, సోమకాసురుడికీ ఘోరసంగ్రామం జరిగింది. సోమకాసురుడు సముద్రం అట్టడుగు చేరి పారిపోతూంటే విష్ణువు చక్రంతో వాణ్ణి ముక్కలు ముక్కలుగా నరికి హత మార్చాడు. విష్ణువు పసిబిడ్డల రూపంలో ఉన్న వేదాలను ఎత్తుకొని, ఇద్దరేసి పిల్లల్ని చెరో సందిట చేర్చుకొని నీటి మీదికి వచ్చాడు. పిల్లలు విష్ణువు కంఠహారంలోని శ్రీవత్స, కౌస్తుభ మణులను చిట్టి చేతు లతో ఆడుకుంటూ కిలకిలా నవ్వుతూ కేరింతాలు కొడుతున్నారు. నలుగురు పిల్లలూ తెలుపు, ఎరుపు, పసుపు, నీలం కాంతితో మెరుస్తున్నారు. విష్ణువు మీది చేతుల్లో శంఖచక్రాలు ప్రకాశిస్తున్నవి. విష్ణువు మత్స్యావతార మూర్తిని చూసి ఋషులు, సత్యవ్రతుడు మహదానం దంతో మైమరిచి చేతులెత్తి మ్రొక్కుతూ స్తోత్రం చేశారు. ప్రళయ సముద్రం శాంతించి భూభాగం ఏర్పడుతూన్నది; నౌక గమ్యం చేరుకొంది. బ్రహ్మకు పగటి ప్రమాణం ఎంతో రాత్రీ అంతే. అతని నిద్రాకాలం పూర్తి కావస్తున్నది. సరికొత్త కల్పం ఆరంభ మౌతూన్నది. సరస్వతీదేవి ముందుగా లేచి వీణ సవరించి భూపాలరాగాన్ని పలికిస్తూన్నది. బ్రహ్మ మేలుకొని నాలుగు తలల్లో ఏదో కలత, వెలితి అనిపించి పరికించి చూస్తే వేదాలు లేవు! వేదాలు పోగొట్టుకొని దిగులుగా ముఖాలు వేలాడదీసుకుని విచారిస్తుండగా, విష్ణువు మత్స్యావతారంతో వేదాలను తెచ్చి అతనికి యిచ్చాడు. బ్రహ్మ విష్ణువు మత్స్యావతార రూపాన్ని కన్నుల పండుగగా తిలకించి చేతులు జోడించి నాలుగు నోళ్ళతో కీర్తించాడు. ” ఓ నారాయణా! నీ మత్స్యావ తారాన్ని ధ్యానించిన వారికి ప్రళయంలాగ విరుచుకు వచ్చిన ఆపదలన్నీ తొలగి పోతవి, అజ్ఞానాంధకారం పటాపంచ లౌతుంది!'” అని బ్రహ్మ అన్నాడు. మత్స్యావతారం ఎత్తిన కార్యం పూర్తిగా నెరవేరింది. విష్ణువు అంతర్థానమై, తన నివాసమైన వైకుంఠాన్ని చేరాడు. కొత్త కల్పానికి వివ స్వంతుడనే పేరున ఉదయించిన సూర్యు డికి పుత్రుడుగా సత్యవ్రతుడు శ్రార్ధ దేవుడు-వైనస్వతుడు అనే పేరున మను వైనాడు. సప్తఋషులు ఆకాశానికి చేరుకొని తమ తమ స్థానాల్లో సప్తర్షి మండలంగా ప్రకాశిస్తూ ధ్రువునికి ప్రదక్షిణం చేస్తూ, తిరగసాగారు—అని సూతుడు చెప్పగా మునులు, \" సూత మునీంద్రా ! ధ్రువుని చరిత్ర వినగోరుతున్నాము!\" అన్నారు. సూతుడు చెప్పసాగాడు : ఈ మహా విశ్వంలో ఉన్నతోన్నతమైన స్థానమే ధ్రువమండలం. అదే విశ్వ స్వరూపుడైన విష్ణువు శిరస్సుండే తావు. అంతటి అత్యున్నత పదాన్ని పొందిన ధ్రువుడు ఉత్తానపాదుడు అనే రాజు కొడుకు. ధ్రువుడి తల్లి సునీతి ఉత్తాన పాదుటి పెద్ద భార్య, సురుచి చిన్న భార్య. రాజుకు చిన్న భార్య సురుచి మీద మక్కువ ఎక్కువ. ఒకనాడు ఉత్తానపాదుడు సురుచి కొడుకు ఉత్తముణ్ణి తన తొడపై కూర్చో బెట్టుకొని ముద్దుచేస్తుండగా, ధ్రువుడు అక్కడకు వచ్చి, తాను కూడా తండ్రి తొడపై కూర్చోవాలని తండ్రి దగ్గిరగా చేరి ఆశతో చూశాడు. సురుచి అక్కడే ఉన్నది. రాజు ఆమెకు జడిసి ధ్రువుణ్ణి చూసీచూడనట్టు ఊరుకున్నాడు. తమ్ముణ్ణి కూర్చోబెట్టుకొన్నట్లే తండ్రి తన్ను కూడా ఎత్తి కూర్చోబెట్టుకుంటాడని ఆశించిన ధ్రువుడు బిక్కమొహం వేసి గుడ్ల నీరు పెట్టుకొన్నాడు. పసివాడి బుగ్గలపై కన్నీటి ముత్యాలు మెరిశాయి. అది చూసి సురుచి ఫక్కున నవ్వి, \"దిక్కుమాలిన దానికి పుట్టినవాడా! నువ్వు ఎంత తపస్సుచేసినా, నా కొడుకుతో సమానంగా తండ్రి తొడ మీద కూచునే యోగం నీకు అబ్బదురా, అబ్బీ! నా కడుపున పుట్టాలి; నీకా భాగ్యం కలగాలి! అంతే! అన్నట్టు నువ్వు మహా గొప్పగా నారాయణ సంకీర్తనం చేస్తూంటావేమో, తపస్సు చేసి, ఆ భాగ్యం కల్గిస్తాడేమో ఆ నారాయణుడినే అడిగి చూడు,\" అని హేళన చేసింది. పసివాడి మనస్సు కుతకుతలాడింది; దుఃఖం పెల్లుబికింది, ఉక్కురోషం ముంచుకొచ్చింది. కొరడా తీ సు కొని సురుచిని చావబాదాలనిపించింది. క త్తితో నిలువునా చీరెయ్యాలనిపించింది. మరు క్షణంలోనే సురుచి, \" నాయనా ! నారా యణుడిని నమ్ముకో! తపస్సు చెయ్యి.\" అని ఉపదేశించిన సద్గురువులాగ కనిపిం చింది. అంతటి మహత్తరమైన ఉపదేశానికి నోచుకోని ఉత్తముడు అభాగ్యడైన వర్థి అమాయకుడిలాగ కనిపించాడు. ఉత్తాన పాద మహారాజు చీకటివలలో చిక్కు కొని బిక్కుబిక్కుమంటున్న దుప్పిలాగ కనిపించాడు. ధ్రువుడు సురుచికి గురూపదేశం పొందిన శిష్యుడిలాగ నమస్కరించి, అక్కడినించి వెళ్ళాడు. ధ్రువుడి చేష్ట అర్థం కాని సురుచి మొదట నివ్వెర పోయింది. తరవాత కుర్రాడు మంచి వాడే! నాలుగు తిట్టినా మ్రొక్కుతూ వెళ్ళాడు, ఐనా మ్రొక్కకేం జేస్తాడు, నా ఎదట నోరు మెదపడం వాడి తరమా ? వాడి తల్లి తరమా?!\" అని సగర్వంగా తనలో తాను విపరీతంగా పొంగిపోతూ సరి పెట్టుకుంది. కన్నీటి చారలతో వచ్చిన ధ్రువుణ్ణి చూసి జరిగింది దాసీలవల్ల విన్న సునీతి బావురుమంటూ, ఔను, నాయనా ! వాసి దానికన్న హీనంగా బతుకుతున్న నా కడుపున ఎందుకు నువ్వు పుట్టాలి ? నలుగురెదుట అవమానపడాలి ? నీ సవతి తల్లి మాటలు ముమ్మాటికీ నిజం. నీకూ నాకూ ఆ నారాయణమూర్తి తప్ప వేరే దిక్కులేదు!'” అన్నది. ఆ మాటలకు ధ్రువుడు ధైర్యంగా లేచి నిలబడి, '' అమ్మా! నేను తపస్సుకి వెళ్తున్నాను! '' అన్నాడు. \"ఏమిటీ ! తపస్సు చేస్తావా ? సురుచి కడుపున పుట్టాలని వరంకోరుకో!'' అన్నది సునీతి. \"అమ్మా, ఆగు! మళ్ళీ ఆ మాటే అనకు; నేను నీ కొడుకును. మరెవరికో కొడుకునై పుట్టాలని ఎందుకు కోరతాను ? మనల్ని మనం తక్కువ చేసుకోకూడదు. అది ఆత్మహత్యతో సమానం. ధ్రువుడి తల్లి ఎంత భాగ్యశాలి అనేలాగ, దిక్కు లకు దిక్కుగా ఉండేలాగ నారాయణుణ్ణి కోరుకుంటాను వస్తాను!\" అని చెప్పి ధ్రువుడు బయలుదేరాడు. నారదుడు ఎదురుగా వస్తూ, “ఓహెూ, ధ్రువకుమారా! ఆడుకోడానికి బయలు దేరినట్టుంది, ఔనా? \" అన్నాడు. \"తపస్సుకు వెళ్తున్నాను, స్వామీ!\" అన్నాడు ధ్రువుడు. తపస్సు అనే ఆట ఒకటి ఉందన్న మాట, చక్కా ఆడుకో నాయనా ! \" అన్నాడు నారదుడు. \"ఆటకాదు, నిజంగా తపస్సు చేయ డానికే వెళ్తున్నాను, మునీంద్రా!\" అన్నాడు ధ్రువుడు. \"అదా సంగతి, ఓష్ ! ఈ మాత్రం దానికి తపస్సెందుకోయి ధ్రువా ! నాతో రా, నీ తండ్రి నిన్ను తొడ మీద ఎందు హ్కర్చోబెట్టుకోడో చూస్తాను!\" అన్నాడు నారదుడు. \"ఎవరి దయాధర్మాలూ నాకు వద్దు, స్వామీ! అన్నిటికంటె ఉన్నమైన నారాయణుని అనుగ్రహం నాకు కావాలి! అందుకే తపస్సు చేయడానికి అరణ్యానికి వెళ్తున్నాను!'' అన్నాడు ధ్రువుడు. \"తపస్సంటే మాటలు కాదు, నాయనా ! అరణ్యంలో పులులు, సింహాలు మొదలైన క్రూర మృగాలుంటాయి. ఎండా వానా చలీ అన్నీ బాధగానే ఉంటాయి. నా మాట విను, ఇంటికి పద !\" అన్నాడు నారదుడు. నారదుడి మాటలకు ధ్రువుడు, \"నేను క్షత్రియుణ్ణి, పరాభవం సహిస్తూ బతక లేను, నాకు పిరికిమందు నూరిపోయి దానికి వచ్చారా, స్వామీ?\" అన్నాడు వినయంగా. \"నాయనా, ధ్రువా ! నీ దీక్ష తెలుసు కోడానికే అలాగ అన్నాను. ఒకప్పుడు నేను కూడా దిక్కులేని బాలు డ నై ఎన్నెన్నో అవమానాలూ, అగచాట్లూ పడి అడవి చేరి తపస్సు చేసినవాడినే ! నువ్వు మధువనానికి వెళ్ళి, ' ఓం నమోనారా యణ' అని జపిస్తూ తపస్సుచెయ్యి. నిన్ను ఆశీర్వదిస్తున్నాను, కృతార్థుడివైరా!\" అని నారదుడు అన్నాడు అని సూతుడు చెప్పగా మునులు, \" మునీంద్రా! నార దుడు ఎందుకు అగచాట్లు పడ్డాడు ? నారదుడి వృత్తాంతం వినాలని కుతూహ లంగా ఉంది! \" అన్నారు.",
            "book_page_end": 58
        },
        {
            "title": "గుడ్డిజోస్యం",
            "book_page_start": 59,
            "pdf_page_start": 59,
            "pdf_page_end": 63,
            "author": "చందమామ బృందం",
            "genre": "అరేబియా కథ",
            "moral": "అదృష్టం, భయం, ఊహలు మనిషికి గొప్ప స్థితిని కలుగజేస్తాయి, కానీ అది నిజమైన జ్ఞానం కాదు.",
            "keywords": [
                "గుడ్డిజోస్యం",
                "పేదవాడు",
                "జ్యోతిష్కుడు",
                "ఖలీఫా",
                "వజ్రపుటుంగరం"
            ],
            "characters": [
                "పేదవాడు",
                "పేదవాడి భార్య",
                "ఖలీఫా",
                "దాసీది",
                "పెద్దమనిషి"
            ],
            "locations": [
                "బాగ్దాదు నగరం",
                "స్నానశాల",
                "రాజమందిరం"
            ],
            "content": "ఒకసారి ఒక పేదవాడూ వాడి భార్యా పొట్ట చేతపట్టుకుని బాగ్దాదు నగరానికి వచ్చారు. వాళ్ళు రోజూ పని కోసం వీధుల వెంట తిగుగుతూ ఉండటం చూసి ఒక పెద్దమనిషి పేదవాడితో, \" ఎందుకు రోజూ మీరు వీధుల వెంబడి తిరుగుతున్నారు ?\" అన్నాడు. \"అయ్యా, కూలి కోసం తిరుగు తున్నాను,'' అన్నాడు పేదవాడు. \"ఏదైనా వృత్తి చేసుకోరాదా ? \" అన్నాడు పెద్దమనిషి. \"ఏం చెయ్యను? నాకే వృత్తి రాదు,\" అన్నాడు పేదవాడు. \"అలా అయితే ఒక గొడ్డలి తీసుకుని సుంకాల కచేరీ దగ్గిరికి పోతే కట్టెలు పేళ్ళు వేసుకుని నాలుగు డబ్బులు సంపా దించుకో వచ్చునే ! \" అన్నాడు పెద్ద మనిషి. పేదవాడు మర్నాడు గొడ్డలి తీసుకుని, సుంకాల కచేరీ ప్రాంతాలకు వెళ్ళాడు. అక్కడ కట్టెలను పేళ్ళుగా నరికి అందు వల్ల వచ్చిన కొద్ది డబ్బులతో తన పొట్టా, తన భార్య పొట్ట పోషించుకుంటూ కాలం గడపసాగాడు. ఒకనాడు పేదవాడి భార్య. \" ఇదుగో, నేను హమామ్కు వెళ్ళి స్నానం చేసి రావాలి, డబ్బులుంటే ఇయ్యి,\" అన్నది భర్తతో. పేదవాడు డబ్బులు తీసి ఇచ్చాడు. భార్య స్నానశాలకు వెళ్ళింది. అక్కడ గొప్పగొప్ప వాళ్ళంతా వచ్చి స్నానాలు చేస్తున్నారు. తన పేదరికం తలుచుకుని, ఆవిడకు చచ్చే సిగ్గయింది. ఇంతలో నలుగురూ, ఆస్థానజ్యోతి ఘ్కడి భార్య!\" అనుకోవటం విని పేద వాడి భార్య, అందరిలాగే తల ఎత్తి, మెడ నిక్కించి చూసింది. ఆ సమయంలో స్నానశాలలోకి ఆస్థానజ్యోతిష్కుడి భార్య ఠీవిగా ప్రవేశించింది. “ఛీ, నా బతుకు ఏం బతుకు! పెళ్ళా మయితే ఆస్థానజ్యోతిష్కుడి పెళ్ళామే కావాలి ! \" అనుకుంటూ పేదవాడి భార్య స్నానం చేసి ఇంటికి పోయింది. తన భర్త ఇంటికి తిరిగి రాగానే ఆవిడ, \" ఇదుగో, నువు వెంటనే ఆస్థానజ్యోతిష్కుడి వవు తావా? లేక నన్ను వదిలేసి వెళ్ళిపోతావా? ఏదో ఒకటి తేల్చుకో ! \" అన్నది. పేదవాడు నిర్ఘాంతపోయి, \"నాకు చదువే రాదే. నేను ఆస్థాన జ్యోతిష్కుడు కావటమెలాగ ? '' అన్నాడు. “అదంతా నాకు తెలీదు. ఆస్థానజ్యోతి ష్కుడివి అయి గాని నీ మొహం నాకు చూపకు! '' అన్నది భార్య. చేసేదిలేక పేదవాడు కాగితా లూ, కలమూ, సిరాబుడ్డీ పట్టుకుని స్నానశాల వద్దకు వెళ్ళి ద్వారం వద్ద కూచుని, నలు గురికీ కనిపించేలాగా, “ యంత్రాల బొమ్మలు గీయసాగాడు. కాస్సేపట్లో స్నానశాలకు ఖలీఫాయే స్వయంగా వచ్చాడు. అందరూ ఆయన చుట్టూ మూగి, అవీ ఇవీ యాచిస్తూండటం చూసి పేదవాడు, ఏలినవారు ఒక్క సారి ఇలా దయచేస్తారా? '' అని ద్వారం వద్ద నుంచి అడిగాడు. ఏ బుద్ధిన ఉన్నాడో ఖలీఫా స్నానశాలలోనుంచి ద్వారం వద్దకు వచ్చాడు. ఆ క్షణంలోనే స్నానశాల కప్పు కాస్తా కూలిపడింది. \"కాస్త అయితే ఖలీఫాగారి ప్రాణం పోయి ఉండేది ! ఆ జ్యోతిష్కుడెవడో చాలా గొప్పవాడై ఉండాలి ఖలీఫాగారికి పెద్ద గండం తప్పించాడు!\" అని అందరూ పేదవాణ్ణి మెచ్చుకున్నారు. అక్కడ చేరిన వారంతా తమ దగ్గిర ఏది వుంటే అది పేద వాడికి బహూకరించారు. ఖలీఫా మాట వేరే చెప్పనక్కర్లేదు. ఈ బహుమానాలన్నిటినీ పట్టించుకుని పేదవాడు ఇంటికి వెళ్ళి, “ఓయ్, చుశావా ఈ బహుమానాలన్నీ ?",
            "book_page_end": 63
        }
    ],
    "statistics": {
        "total_stories": 15,
        "author_counts": {
            "మాచిరాజు కామేశ్వరరావు": 1,
            "చందమామ బృందం": 7,
            "వసుంధర": 1,
            "రాజ్ కుమార్": 1,
            "షేక్ గాలీబ్": 1,
            "జె. వి. రామారావు": 1,
            "జొన్నలగడ్డ రత్న": 1,
            "గుంటక సాంబిరెడ్డి": 1,
            "రాంబాబు": 1
        },
        "genre_counts": {
            "సామాజిక కథ": 2,
            "సాహస కథ": 1,
            "బేతాళ కథ": 1,
            "రాజ కథ": 2,
            "హాస్య కథ": 1,
            "జాతక కథ": 1,
            "జీవిత చరిత్ర": 1,
            "నీతి కథ": 3,
            "హాస్యం": 1,
            "పౌరాణిక కథ": 1,
            "అరేబియా కథ": 1
        }
    }
}
{
    "book_id": "చందమామ_1995_11",
    "stories": [
        {
            "title": "ప్రాంతీయ భాషల అభివృద్ధి",
            "book_page_start": 7,
            "pdf_page_start": 7,
            "pdf_page_end": 7,
            "author": "చందమామ బృందం",
            "genre": "సంపాదకీయం",
            "moral": "మాతృభాషలో విద్యాబోధనను ప్రోత్సహించడం వలన విద్యార్థుల అవగాహన పెరుగుతుంది.",
            "keywords": [
                "ప్రాంతీయ భాషలు",
                "విద్య",
                "మాతృభాష",
                "ఇంగ్లీషు",
                "సాంకేతిక పదజాలం"
            ],
            "characters": [],
            "locations": [
                "భారతదేశం",
                "దక్షిణ కొరియా"
            ],
            "content": "మన దేశంలో అత్యధిక విద్యాసంస్థలలో అంటే, పాఠశాలలలోనూ, కళాశాలలలోనూ విద్యాబోధన ఇంకా ఇంగ్లీషుభాషలోనే కొనసాగుతున్నది. ప్రపంచంలో మనదేశం ఒక్కటే ఉన్నత విద్యాభ్యాసం కోసం విదేశీభాష మీద ఆధారపడుతున్నది.\nనలభై అయిదు లక్షల జనాభా గల దక్షిణ కొరియా వంటి అతి చిన్న దేశంలో సైతం ఉన్నత విద్యాభ్యాసానికి కావలసిన పుస్తకాలు కొరియా భాష లోనే లభ్యమవుతున్నాయి. సువిశాలమైన మనదేశంలో ముఖ్యంగా పదిహేను భాషలకు పైగా మాట్లాడేవారున్నారు. ఆయా భాషలలో, రోజురోజుకూ అభి వృద్ధి చెందుతూన్న విజ్ఞాన, సాంకేతిక రంగాలకు సంబంధించిన విషయాలను బోధించడానికి తగిన సాంకేతిక పదజాలం సమకూర్చుకోవాలి.\nమాతృభాషలో విద్యాబోధన జరగాలన్న ఉద్దేశంతో చాలాకాలంగా ప్రాంతీయ భాషలలో పాఠశాల స్థాయి వరకు వివిధ పాఠ్యాంశాలలో పుస్త కాలు వెలువరిస్తున్నారు. కాని కళాశాల స్థాయిలో ఆ కృషి అంతగా కని పించడం లేదు.\nమన దేశంలో ఒకప్పుడు సంస్కృతం అధికార భాషగా ఉండేది. ఆ కారణంగా అధిక సంఖ్యాకులు నిరక్షరాస్యులుగా మిగిలిపోయి, అల్ప సంఖ్యాకులు విద్యా పరిపాలనా రంగాలలో ఆధిక్యత వహించే పరిస్థితులకు దారితీసింది. ఆంగ్లేయుల పరిపాలనాకాలంలో ఇంగ్లీషుకు ప్రాముఖ్యత వచ్చింది. ఆంగ్లేయులు వెళ్ళిపోయినా, వారి భాషను మాత్రం మనం ఇంకా వదలలేకుండా ఉన్నాం. అందువల్లనే మన ప్రాంతీయ భాషల అభివృద్ధి అంతంత మాత్రంగానే ఉందన్న అభిప్రాయం కూడా ఉన్నది.\nఏది ఏమైనా మాతృభాషలో విద్యాబోధన జరిగినట్టయితే అది విద్యార్థుల పాఠ్యాంశాల అవగాహనకు మరింత, దోహదం చేస్తుందనడంలో సందేహం లేదు. పాఠశాల స్థాయిలోనే కాకుండా, కళాశాల స్థాయిలో కూడా మాతృ భాష లోనే విద్యాబోధనకు తగిన విధంగా ఆయా ప్రాంతీయ భాషలను, పదజా లాన్ని అభివృద్ధి చేయవలసిన అవసరం ఎంతయినా ఉన్నది.",
            "book_page_end": 7
        },
        {
            "title": "హాంకాంగ్ విశేషాలు",
            "book_page_start": 9,
            "pdf_page_start": 9,
            "pdf_page_end": 9,
            "author": "చందమామ బృందం",
            "genre": "వ్యాసం",
            "moral": "చైనాకు హాంకాంగ్ బదిలీ సందర్భంగా, దాని రాజకీయ, ఆర్థిక ప్రాముఖ్యతలను తెలుసుకోవడం.",
            "keywords": [
                "హాంకాంగ్",
                "చైనా",
                "బ్రిటిష్ పాలన",
                "అధికార మార్పిడి",
                "ఆసియా పులులు"
            ],
            "characters": [],
            "locations": [
                "హాంకాంగ్",
                "చైనా",
                "దక్షిణ చైనా సముద్రం",
                "బ్రిటన్"
            ],
            "content": "హాంకాంగ్ను గురించిన వార్తలు పత్రికలలో ఇటీవల ఎక్కువగా వస్తున్నాయి. ప్రపంచపటాన్ని పరిశీలించినట్ట యితే, చైనాకు సమీపంలో ఆగ్నేయ దిశగా ఒక చిన్న చుక్కలాగా కనిపిస్తుంది హాంకాంగ్. నిజానికి ఇది 1000 చ.కి.మీ. విస్తరించిన 235 దీవుల సమూహం. ఇక్కడ దాదాపు 59,00,000 మంది ప్రజలు నివసిస్తున్నారు.\n'క్రౌన్ కాలనీ'గా ప్రసిద్ధిగాంచిన హాంకాంగ్ గత 155 సంవత్సరాలుగా బ్రిటిష్ అధికారం కింద ఉన్నది. శాసన సభకు గత సెప్టెంబర్లో కట్టకడపటి ఎన్నికలు జరిగాయి. ఎందుకంటే 1997వ సం|| జూన్ 30వ తేదీ హాంకాంగ్ బ్రిటిష్ అధికారం నుంచి విడిపోయి ప్రధాన దేశమైన చైనాతో కలిసిపోతుంది.\n16వ శతాబ్దంలో మొదట పోర్చుగీసులు ఇక్కడికి చేరారు. 18వ శతాబ్దారంభానికి ముందు బ్రిటిష్ వాళ్ళు ఇక్కడికి వచ్చారు. భారతదేశంలో అధికారం చేపట్టిన ఈస్టిండియా కంపెనీ, చైనాతో వర్తకసంబంధాలు ఏర్పరు చుకున్నది. నల్లమందును వస్తుమారకానికి తీసుకోవా లని బ్రిటన్ పట్టుబట్టడంతో వారి సంబంధాలు చెడి పోయి 'నల్లమందు యుద్ధాలకు' దారితీసింది. ఆఖరికి 1841వ సం||లో చైనా హాంకాంగ్ను బ్రిటన్ కు వదులు కోవలసి వచ్చింది. 1898వ సం||లో ఆ ప్రాం తం 99 సంవత్సరాల లీజుకు బ్రిటన్ కు ఇవ్వ బడింది. ఇప్పుడు 1984వ సం||లో ఉభయ దేశాల మధ్య ఏర్పడిన ఒప్పందం ప్రకారం1997 జూలై 1వ తేదీ చైనా ఆ ప్రాంతం మీద అధి కారం చేపడుతుంది.\nగత యాభై సంవత్సరాలలో ఆధునిక పారిశ్రామిక రంగంలో హాంకాంగ్ ఎన్నో విజ యాలను సాధించింది. విద్యుత్ పరికరాలు, ఎలక్ట్రానిక్ పరికరాలు, రసాయనిక పదార్థాలు, వివిధ సాంకేతిక ఉపకరణాలు, ప్లాస్టిక్స్, పింగాణీ, వస్త్రాలు, నౌకానిర్మాణంతో పాటు వివిధ శాఖలలో అద్భుతమైన ప్రగతిని సాధించింది. దక్షిణ కొరియా, సింగపూర్, తైవాన్ (ఇది కూడా ఒకప్పుడు చైనాలో భాగమే)లతో పాటు హాంకాంగ్ను 'ఆసియా పులులు'గా అభివర్ణించేవారు.\nమొన్న జరిగిన శాసనసభ ఎన్నికలలో ముఖ్యంగా చైనాను వ్యతిరేకించే డెమొక్రటిక్ పార్టీకీ, చైనాకు మద్ద తునిచ్చే డెమొక్రటిక్ అలయెనక్కూ మధ్య పోటీ జరిగింది. 60 స్థానాలున్న శాసనసభలో డెమొక్రటిక్ పార్టీ ఆధిక్య తను సాధించింది. డెమొక్రటిక్ పార్టీ విజయం చైనాకు . ఒక హెచ్చరికగా మిగిలింది.\n1984వ సం||లో చైనా బ్రిటన్ల మధ్య జరిగిన ఒప్పందం ప్రకారం ఇతర విషయాలతో పాటు హాంకాంగ్ వాణిజ్య, పౌరసత్వ స్వాతంత్ర్యాలకు కనీసం యాభై సంవత్సరాల వరకు ఎటువంటి అంతరాయం కలిగించ కూడదన్నది ఒకముఖ్యమైన అంశం. అంటే, \"ఒకదేశం– రెండు విధానాలు\" అమలులో ఉంటుందన్నమాట.\nఇటీవల హాంకాంగ్ ప్రజలను బ్రిటన్, ప్రధాన దేశమైన చైనాకు వ్యతిరేకంగా పురికొల్పుతున్నదని చైనా ఆరోపిస్తున్నది. 'ఈ ధోరణి కొనసాగినట్టయితే అధికార మార్పిడి తరవాత ఎన్నికల ఫలితాలను రద్దు చేయగలమని చైనా హెచ్చరించింది.\nఈ పరిస్థితులలో హాంకాంగ్ ప్రధాన దేశమైన చైనాతో కలిసి ఉండగలదా? లేక స్వయం ప్రతిపత్తిగల దేశంగా రూపొందుతుందా? అన్న ప్రశ్నకు మరొక రెండు సంవ త్సరాలలో సమాధానం లభిస్తుంది.",
            "book_page_end": 9
        },
        {
            "title": "పిల్లిగడ్డం మంత్రగాడు",
            "book_page_start": 10,
            "pdf_page_start": 10,
            "pdf_page_end": 15,
            "author": "మాచిరాజు కామేశ్వరరావు",
            "genre": "ఫాంటసీ కథ",
            "moral": "ధైర్యసాహసాలు, తెలివితేటలు విపత్కర పరిస్థితుల నుంచి రక్షిస్తాయి. అలాగే, ఇతరులలోని ప్రత్యేకతలను గుర్తించడం ముఖ్యం.",
            "keywords": [
                "రాకుమారి",
                "మంత్రగాడు",
                "చేపగా మార్పు",
                "మాయాజాలం",
                "తెలివితేటలు"
            ],
            "characters": [
                "రూపవతి",
                "విమల",
                "పిల్లిగడ్డం మంత్రగాడు",
                "రత్నసేనుడు"
            ],
            "locations": [
                "కోటగిరి",
                "రామగిరి",
                "పాడుబడిన కోట",
                "అడవి"
            ],
            "content": "కోటగిరి రాకుమారి రూపవతి, పేరుకు తగినట్లుగా గొప్ప రూపవంతురాలు. పద్దెని మిడి సంవత్సరాల వయసు వచ్చినా, ఆమెలో ఇంకా చిలిపితనం పోలేదు. ఇందుకు తోడుగా ఆమెలోతెగింపూ, తొందరపాటూపాలుఎక్కువ. ఆమె కొండమీది దేవీ ఆలయానికి వెళుతున్నా నని చెప్పి, తన ఇష్టసఖి విమలతో దాపుల నున్న అడవికి పోయి, అక్కడ చెట్లకిందా, సెలయేళ్ళ పక్కనా తిరుగుతూండేది.\nఆ ఇద్దరూ అడవిలో తిరుగుతూన్నప్పుడు, కొండమీద పాతకాలపు కోట ఒకటి కనిపిస్తూం డేది. రూపవతి, ఆకోటనువిమలకు చూపుతూ, “ఏదో ఒకనాడు ఆ కొండ ఎక్కి కోట అంతా తిరిగి చూడాలి!\" అంటూండేది.\nఆ మాటలకు విమల భయపడిపోతూ, “రాకుమారీ! అలాంటి ఆలోచనలు మానుకో. పాడుబడిన కోటలను రాక్షసులుగానీ, మంత్ర గాళ్ళుగానీ ఆక్రమించుకునివుంటారు,” అనేది.\n“నీకన్నింటికీ భయమే! చూస్తూండు, నేను ఏదోఒకరోజు ఒంటరిగానైనా వెళ్ళి,ఆకోటలో ఏమున్నదో తప్పకుండా చూసి వస్తాను,” అనేది రూపవతి.\nకుమార్తెకు త్వరగా వివాహం చేస్తే, ఆమెలో మార్పు వస్తుందని భావించిన రాజదంప తులు, రామగిరి యువరాజుతో రూపవతి వివాహం నిశ్చయం చేశారు.\nఈవివాహం రూపవతికి ఏమాత్రం ఇష్టం లేదు. ఆమె ఈ సంగతి తల్లిదండ్రులకు చెప్పి, \"తెలియకడుగుతాను! ఈ రాకుమారుడి లోవున్న ప్రత్యేకత ఏమిటి?\" అని అడిగింది.\nవాళ్ళు రూపవతి ప్రశ్నకు ఆశ్చర్యపోయి, “ఈ రామగిరి యువరాజు రత్నసేనుడు. గురుకులంలో విద్య పూర్తి చేశాడు. ఏదో ఒక నాడు రామగిరికి రాజవుతాడు,\" అన్నారు.\nఆ జవాబుకు రూపవతి ముఖం చిట్లించి, \"అందగాడు, విద్యావంతుడు, ఏదో ఒకనాడు సింహాసనం అధిష్ఠించని రాకుమారుడంటూ ఎవరూ వుండరు! నేనడిగేది వాళ్ళల్లో వున్న ప్రత్యేకత గురించి. నేనడిగే అర్థంపర్థం లేని మూడు ప్రశ్నలకు అర్థవంతంగా జవాబు చెప్పగలవాడినో, నీళ్ళ మీద నడవగలిగిన వాడినో, గాలిలో ఎగరగలిగిన వాడినో—ఇలా ఏదయినా ప్రత్యేకత వున్నవాడినే నేను పెళ్ళాడు తాను,” అన్నది.\nఈ జవాబుకు రాజదంపతులు మరింతగా ఆశ్చర్యపోయి, “నీకేమైనా గాలిసోకలేదు గదా! ఇది నీకు అన్ని విధాలా తగిన సంబంధం. యువరాజురత్నసేనుడితోనే నీపెళ్ళి, \"అన్నారు.\nఇంతలో రత్నసేనుడు, బంధుమిత్ర సపరి వారంగా వచ్చి, రాజభవనానికి దాపులనున్న విడిదిలో దిగాడు.అయితే పెళ్ళిఇంకా రెండు రోజులున్నదనగా, రూపవతి అంతఃపురంలో కనబడకుండా పోయింది. ఈ జరిగినదానికి రాజదంపతులు దుఃఖించి, కుమార్తె కోసం అంతటా వెతికించి, చివరకు రాజభటులను ఆమెజాడ తెలుసుకునేందుకు రాజ్యం నలు మూలలకూ పంపారు.\nరూపవతి ప్రియసఖి అయిన విమల, రాకుమారి పంతంకొద్దీ అజ్ఞాతంలోకి వెళ్ళిం దని గ్రహించింది. ఆమె తప్పక ఎన్నాళ్ళుగానో చూడాలనుకుంటున్న కొండమీద పాడుబడిన కోటకు వెళ్ళి వుంటుందని ఊహించింది. రాకుమారిని పెళ్ళివేళకు సురక్షితంగా తీసుకు రావడం తన కర్తవ్యంగా భావించి, విమల ఎవరికీ చెప్పకుండా కోటకేసి బయలుదేరింది. ఆమె కొండ మీదికి చేరేసరికి సాయంత్రం అయింది. కోటతలుపు మూసి వున్నది. దాని తలుపుకు వున్న రంధ్రంగుండా విమల లోపలికి చూసి ఆశ్చర్యంతోపాటు భయంతో కంపించిపోయింది.\nశిథిలావస్థలో వున్న కోటతలుపుకు చాలా సమీపంలో, ఒక పెద్ద కొలను. దాని ఒడ్డున గాలాన్ని నీటిలో వేసి ఒక కురూపి కూర్చుని వున్నాడు. వాడి నడుము విల్లులా వంగిపోయి వున్నది. పిల్లిగడ్డం, మిడిగుడ్లు, కారునలుపు దేహం. ఒక చిరుగులఅంగీ ధరించి వున్నాడు. పక్కనే రాకుమారి రూపవతి కళ్ళ నీళ్ళతో కూర్చుని వున్నది!\nపిల్లిగడ్డం వాడు గాలం కర్రను నీటిలోంచి బయటికి లాగి ఝళిపిస్తూ, రూపవతితో, “ఓయ్, పిల్లా!నేను ఆట్టే మంచివాణ్ణి కాను, జాగ్రత్త! నన్ను పెళ్ళాడ నిరాకరించిన వాళ్ళను చేపలుగా మార్చి, ఈ కొలనులో వేస్తుంటాను, వాళ్ళే నా ఆహారం,” అన్నాడు.\nఆ మాటలకు రూపవతి, “రామగిరి యువ రాజు భార్యను కావలసిన నేను, అవివేకినై ఇక్కడికొచ్చాను. నువ్వు మంత్రగాడివి. తల నెరిసి పోయి పళ్ళూడిన ముసలాడివి. నిన్ను నేను పెళ్ళాడటమా?\" అన్నది కళ్ళనీళ్ళు తుడుచుకుంటూ.\nపిల్లిగడ్డం మంత్రగాడు కోపంగా రూపవతి కేసి చూసి, “పొగరుగా మాట్లాడకు! కొలను పాలయ్యేలోపల నీకు రెండు రోజుల గడువు ఇస్తున్నాను. అప్పటి వరకూ, ఈ మంచి నీళ్ళ కుండే నీ లోకం,” అంటూ గాలం కర్రతో ఆమె తలను తాకాడు.\nమరుక్షణం రూపవతి చేపలా మారి నేల మీద ఎగిరెగిరి పడసాగింది. మంత్రగాడు వికటంగా నవ్వుతూ చేపను పక్కనే వున్న నీళ్ళకుండలో వేసి మూత పెట్టేశాడు.\nఆసరికిచీకట్లు ముసురుకోవడంతో, వాడు ఒక కాగడా వెలిగించాడు. ఇదంతా చూసిన విమల, ఎక్కడలేని తెగింపుతో కోట తలుపు తట్టింది. వెంటనే మంత్రగాడు తలుపుకేసి వస్తూ, “ఏమా సాహసం! చీకటిపడి మనిషన్న వాడు, ఈచాయలకు రావడమేమిటి? తలుపు తట్టడమేమిటి?\" అంటూ వచ్చి తలుపుతెరి చాడు:\nవిమల భయపడుతూనే వాడితో, “దూర ప్రయాణం చేస్తూ, చీకటివేళ ఇక్కడ చిక్కుకు పోయాను. నీ కోటలో ఈ రాత్రికి ఆశ్రయం ఇస్తావా, మామయ్యా?\" అన్నది.\nమంత్రగాడి వికారరూపం చూసి ముఖం చిట్లించని వారుండరు. అటువంటిది, ఒక ఆడపిల్లనోరారా మామయ్యా అని పిలవడంతో వాడు పరమానందం చెంది, “దానికేంభాగ్యం పిల్లా! చీకటి వేళల్లోనే కాదు, పగటి వేళల్లో అయినాఅందమైన ఆడపిల్లలకు, ఈ కంచు కోటలో ఆశ్రయం దొరుకుతుంది, లోపలికి రా,” అన్నాడు.\nవిమల లోపలికి వెళ్ళగానే వాడు తలుపు మూసి, \"నీ అందం చూడడానికి, ఈ ఒక్క కాగడా వెలుగు చాలదు. మరొక కాగడా. వెలిగించుకొస్తాను,” అంటూ దూరంగా వున్న పాడుబడ్డ గదులకేసి వెళ్ళాడు.\nఅదే అదనుగా విమల నీళ్ళకుండ మీది మూత తీసింది. ఆమెను గుర్తించిన రూపవతి కుండలో ఎగిరెగిరి పడసాగింది. విమల, రాకుమారితో, “యువరాణీ, నిన్ను రక్షించి తీసుకుపోవడానికే వచ్చాను. ఇక భయం లేదు,” అన్నది.\nఅంతలో మంత్రగాడు రావడం చూసి, ఆమె కుండ మీద మూత పెట్టేసి, వాడు దగ్గరకు రాగానే, \"ఆహాఁ, నీ కంచు కోట స్వర్గాన్ని గుర్తుచేస్తున్నది. ఈవయసులో కూడా ఇంత అందంగా వున్నావు. డెబ్బై ఏళ్ళ క్రితం మరెంత అందంగా వుండేవాడివో!\" అన్నది.\nఆ పొగడ్తతో మంత్రగాడు తబ్బిబ్బయి పోతూ, “నిజంగా డెబ్భై ఏళ్ళ క్రితమే నువ్వు నన్ను చూసి వున్నట్టయితే, మాటా పలుకూ లేకుండా మూర్ఛపోయివుండేదానివి! ఏమయి తేనేం, ఒకళ్ళకొకళ్ళం నచ్చాం. నన్ను పెళ్ళాడి ఈ స్వర్గం లోనే వుండిపో,\" అన్నాడు.\n\"అలాగే చేయదలిచాను, మామయ్యా! సరే, ఇక్కడ దొంగల భయం లేదుకదా?\" అన్నది విమల భయం నటిస్తూ. ఆ ప్రశ్నకు మంత్రగాడు కళ్ళెర్రచేస్తూ, “ఎంత మాట! ఇక్కడ దొంగల భయమా? తలచుకుంటే ఈ కోటను గగనమార్గాన నడిపించి, వింధ్య పర్వతాల మీద పెట్టగలను. అంత అద్భుతమై నది, నా మంత్రశక్తి,\" అని ఒక క్షణం ఆగి, \"అయినా, నీ దగ్గర ఏ మణి మాణిక్యాలున్న వని దొంగల భయం?” అని అడిగాడు,వికా రంగా నవ్వుతూ.\nవిమల వాడికి చప్పున తన వేలిన వున్న రవ్వల ఉంగరం చూపిస్తూ, “మామయ్యా, ఇది మామూలు రవ్వల ఉంగరం అనుకునేవు, కాదు ఎంతో మహత్తు గలది. ఆ మధ్య ఒక సిద్దుడు ఆకాశ మార్గాన ప్రయాణం చేస్తూ, రాత్రివేళ దారి తప్పి పల్లెలోని మా ఇంటి పెరట్లో దిగాడు. ఆ రాత్రి ఆయనకు మా కుటుంబం ఆతిథ్యం ఇచ్చాం. తెల్లవారి ఆ సిద్ధుడు తన దారిన పోతూ, ఈ ఉంగరాన్ని నాకు బహూకరించాడు,” అన్నది.\n“సిద్ధ ప్రసాదితమా!” అంటూ పిల్లిగడ్డం మంత్రగాడు ఆశ్చర్యపోయి, “ఇంతకూ, ఈ ఉంగరంలో వున్న మహత్తేమిటి?\" అన్నాడు.\n\"దీన్ని ఎదుటి వాళ్ళకు చూపిస్తూ, వాళ్ళను ఏం చేయమన్నా చేస్తారు. ఒక్క మాటలో చెప్పాలంటే – మనుషుల మనస్సులు మార్చ గల శక్తిఉన్న ఉంగరం ఇది!”అన్నది విమల.\nఆ మాటలు వింటూనే కాగడాల వెలుగులో మంత్రగాడి కళ్ళు మిల మిల మెరిశాయి. వాడు ఉంగరం కేసి ఆశగా చూస్తూ, విమ లతో, “నాకు చిన్నప్పటి నుంచీ ఒక కోరిక వున్నది. అది ఏ దేశానికో రాజు కావాలని కాదు; కనీసం రాజుగారి అల్లుడు కావాలని. ఈ నీళ్ళకుండలో చేపగా ఒక రాకుమారి వున్నది. ఆమెను నీ ఉంగరం ప్రభావంతో నా భార్య అయేందుకు ఒప్పించు,\" అంటూ, కుండను గాలంకర్రతో తాకాడు.\nఆ మరుక్షణం రాకుమారి రూపవతి యథా రూపంలో కుండలో నుంచి బయటికి వచ్చింది. విమల ఆమెకు కన్ను గీటి వేలి ఉంగరాన్ని చూపిస్తూ, \"ఆహాఁ, ఏమందం! ఏం సొగసు! చూడగానే రాకుమారి అయి వుంటావన్న నమ్మకం కలుగుతున్నది. ఈ నా మామ కొంచెం తిక్క కొద్దీ పైకలా వికృ తంగా కనబడుతున్నాడుగాని, అసలు సిసలైన అందగాడు. నీ కన్నివిధాలా తగినవాడు. పెళ్ళాడతావా?\" అన్నది.\n“తప్పకుండా పెళ్ళాడతాను,”అన్నది రూప వతి.\nఆ మాట వింటూనే మంత్రగాడు, \"ఆహాఁ, ఏం నా అదృష్టం!\" అంటూ ఆనందం పట్ట లేక ఎగిరి గంతేసి ముందుకు పడబోయి, గాలంకర్ర సాయంతో తమాయించుకుని, \"కోడలుపిల్లా! ఆ ఉంగరం, నాకిచ్చెయ్యి. నన్ను అల్లుడుగా కాదు కూడదంటే, ఉంగరం చూపి రాజు మామయ్య మనస్సు మార్చు తాను,” అంటూ చేయి సాచాడు.\nఅదే అదనుగా విమల వాడి చేయి పట్టు కునిబలంగా ముందుకు గుంజి, వాడు బోర్లా పడుతున్న సమయంలో చేతిలోని మంత్రపు గాలంకర్ర లాక్కుని, వాడి తల మీద గట్టిగా మోదింది.\nఅంతే! మంత్రగాడు చేపగా మారి ఎగిరెగిరి పడుతూ పోయి కొలనులో పడ్డాడు.\n\"అమ్మయ్య! ఎంతతెలివిగా నన్ను కాపా డావే, విమలా!\" అంటూ రాకుమారి, తన ఇష్టసఖిని కౌగిలించుకుని, \"ఇక రాచనగ రుకు పోదాం పద. నీ పెళ్ళికి నువ్వు కలలో కూడా ఊహించనిగొప్పబహుమానం ఇస్తాను,\" అన్నది.\nవాళ్ళు తిరిగి రాజభవనం చేరుకునేసరికి తెల్లవారిపోయింది. క్షేమంగా తిరిగి వచ్చిన కుమార్తెను చూసి, రాజదంపతులు ఎంతగానో సంతోషించారు. ఆసమయంలో అక్కడ పెళ్ళి కుమారుడు రత్నసేనుడు కూడా వున్నాడు.\nరూపవతి జరిగినదంతా వాళ్ళకు చెప్పి, “ఏదో ఒక ప్రత్యేకత వున్న వాడినే పెళ్ళాడాలన్న వెర్రిమొర్రిఆలోచనలతో నేను బాధపడి, మీ అందరికీ బాధ కలిగించాను. ఇప్పుడు మీరు నిర్ణయించినరాకుమారుణ్ణి వివాహమాడడానికి, నాకెలాంటి అభ్యంతరమూ లేదు!\" అన్నది.\nదానికి రాజదంపతులు ఏదో అనబోయేం తలో, అప్పటివరకూ విమల కేసి కన్నార్పకుండా చూస్తున్న యువరాజు రత్నసేనుడు, “క్షమించు యువరాణీ! మీకు అభ్యంతరం లేకపోయినా, నాకున్నది. పిల్లిగడ్డం మంత్ర గాడిమాయలో చిక్కుకున్న మిమ్మల్ని, ఎంతో తెలివితేటలతో, సాహసంతో విముక్తురాలిని చేసిన, మీ ప్రియసఖి విమలలో నాకు ఎన లేని ప్రత్యేకత కనిపిస్తున్నది. ఆమెను నేను వివాహమాడదలిచాను,” అన్నాడు.\nఇది విని విమలకు నోట మాట రాలేదు. ఆమె సిగ్గుతో తలవంచుకున్నది. రూపవతి ఒక క్షణం నివ్వెరపడి, తర్వాత చిరునవ్వుతో విమల భుజం మీద చెయ్యివేసి, “అవును, విమలా! నా మాట నేను నిలుపుకున్నాను. నీ పెళ్ళికి గొప్ప బహుమానం ఇస్తానన్నాను గదా? ఇది నువ్వు కలలో కూడా ఊహించని బహుమానం,” అన్నది.\nతర్వాత రాజదంపతుల ' ఆధ్వర్యంలో విమలా, యువరాజు రత్నసేనుడి వివాహం వైభవంగా జరిగిపోయింది.",
            "book_page_end": 15
        },
        {
            "title": "పరోపకారి!",
            "book_page_start": 16,
            "pdf_page_start": 16,
            "pdf_page_end": 16,
            "author": "చోడవరపు సత్యప్రకాశరావు",
            "genre": "నీతి కథ",
            "moral": "స్వప్రయోజనాల కోసం ఇతరుల సహాయాన్ని పొందడానికి తెలివిగా వ్యవహరించడం అవసరం.",
            "keywords": [
                "రాజయ్య",
                "బండరాయి",
                "పరోపకారం",
                "స్వార్థం",
                "తెలివితేటలు"
            ],
            "characters": [
                "రాజయ్య",
                "బండరాయి పెట్టినవాడు"
            ],
            "locations": [
                "పట్నం",
                "రామాపురం",
                "వెంకటాపురం"
            ],
            "content": "రెండెడ్ల బండిలో, తన పొలాన పండిన గుమ్మడికాయలను వేసుకుని, పట్నంలో లాభసాటిగా అమ్మి వస్తున్న రాజయ్యకు దారికి అడ్డంగా ఒకచోట పెద్ద బండరాయి కనిపించింది. దానిని పక్కకు నెట్టితే తప్ప, ఎడ్లబండి ముందుకు సాగదు. ఆ పని రాజయ్య ఒక్కడివల్లా కాదు.\nఏమి చేయడమా అని రాజయ్య చుట్టూ చూసేసరికి, పక్కన ఎత్తుగా వున్న గుట్టమీద ఒకడు నిద్ర పోతూ కనిపించాడు. రాజయ్య వాణ్ణి నిద్రలేపి. సంగతి చెప్పాడు. తర్వాత ఇద్దరూ కలిసి బండరాయిని పల్లానికి తోశారు.\nరాజయ్య, దారిలో బండరాయిని అడ్డంగా పెట్టిన వాణ్ణి నానాతిట్లూ తిట్టి, సాయంచేసినవాణ్ణి పరోపకారి, అని మెచ్చుకుని, ఏ ఊరు వెళుతున్నావని అడిగాడు. వాడు, రామాపురం అన్నాడు.\n“సరే, బండిలో ఎక్కి కూర్చో. నేను ఎగువనున్న వెంకటాపురం వెళుతున్నాను,\" అన్నాడు రాజయ్య.\nఎడ్లబండి, రామాపురం చేరగానే వాడు దిగిపోతూ, రాజయ్యతో, \"మార్గం మధ్యలో బండరాయిని పెట్టి, మీకు ఇబ్బంది కలిగించాను. ఏమీ అనుకోకండి!” అన్నాడు.\nఆ మాట విని, రాజయ్య ఆశ్చర్యపోతూ, “అదేమిటి? బండరాయిని మార్గానికి అడ్డంగా ఎందుకు పెట్టావు? ఆ పని చేసింది నువ్వని తెలియక, నానాతిట్లూ తిట్టాను,” అన్నాడు.\nదానికి బండరాయి పెట్టినవాడు చిన్నగా నవ్వి, \"నేను పట్నం నుంచి తిరిగివస్తూ, అక్కడికి చేరేసరికి కాళ్ళు చచ్చుపడిపోయినై. ఇక లాభం లేదని, అక్కడ మెరక ప్రదేశంలో వున్న రాయిని కిందికి తోసేశాను. దాన్ని పక్కకు లాగేందుకు, ఏ బండివాళ్ళో నా సాయం కోరక తప్పదు గదా! ఆ రాయి ఒక్కడికి కదలదు, పోతే, మీ తిట్లన్నీ ఎందుకు సహించానంటే పౌరుషానికి పోతే, మీరు నన్ను బండిలో ఎక్కించుకోరు,” అన్నాడు.\nవాడి జవాబుకు, రాజయ్య పొట్ట చెక్కలయ్యేలా నవ్వాడు.",
            "book_page_end": 16
        },
        {
            "title": "రూపధరుడి యాత్రలు-5",
            "book_page_start": 17,
            "pdf_page_start": 17,
            "pdf_page_end": 23,
            "author": "గ్రీకు పురాణగాథ",
            "genre": "పురాణగాథ",
            "moral": "భవిష్యత్తులో వచ్చే కష్టాలను ఎదుర్కోవడానికి దివ్య సలహాలు తీసుకోవాలి, కానీ విధిని తప్పించడం అసాధ్యం.",
            "keywords": [
                "రూపధరుడు",
                "సుకేశిని",
                "నరకలోకం",
                "సాంకేతికుడు",
                "పితృదేవతలు",
                "యాత్రలు",
                "ప్రేతాత్మ"
            ],
            "characters": [
                "రూపధరుడు",
                "సుకేశిని",
                "మాయావి",
                "సాంకేతికుడు",
                "రూపధరుడి తల్లి",
                "విజయధ్వజుడు"
            ],
            "locations": [
                "ఇథకా",
                "సుకేశిని దీవి",
                "నరకం",
                "త్రినాపియ దీవి"
            ],
            "content": "[అనేక కష్టాలు పడి, అనేక నౌకలనూ, అనేక మంది అనుచరులనూ పోగొట్టుకుని రూప ధరుడు సుకేశిని అనే దేవత ఉండే దీవిని చేరుకున్నాడు. తన మనుషులను రెండు దళా లుగా విభజించి,మాయావి అనేవాడి నాయకత్వం కింద ఒక ముఠాను దీవి యావత్తూ కలయ జూడటానికి పంపాడు. వారు సుకేశిని ఇంటికి వెళ్లారు. ఆమె వారికి ప్రేమగా అతిథ్యం ఇచ్చి తన మాయాజాలం చేత వారిని పందులుగా చేసేసింది. కాని ఆమె ఎత్తులు, మాయాజాలం రూపధరుడిపై పారలేదు. ఆఖరికి ఆమె అతనికి ఆప్తురాలుగా మారింది. ---తరవాత]\nసుకేశిని సలహా చెప్పినప్రకారం రూపధరుడు, సముద్రతీరాన ఉన్న తనఅనుచరుల వద్దకు వెళ్ళాడు. వారు నౌకదగ్గర విచారంగా కూచుని వున్నారు. తమ నాయకుణ్ణి చూడగానే తల్లిని చూసిన లేగదూడల్లాగా వారు చెంగుచెంగున గెంతుకుంటూ వచ్చి రూపధరుణ్ణి చుట్టు ముట్టారు. ఇథకాకు చేరుకున్నా వారంతకంటే ఎక్కువ సంతోషించి ఉండరు. వారి కళ్లవెంట ఆనందబాష్పాలు కారుతున్నాయి.\n“ఏరీ? మనవాళ్లంతా ఏరీ?” అని వారు రూపధరుణ్ణి అడిగారు.\n\"మనవాళ్లు సుకేశిని ఇంట్లో క్షేమంగా ఉన్నారు. సుఖంగాతింటున్నారు, తాగుతున్నారు. ముందు మనం మన నౌకను తీరానికి లాగి మన తాళ్లూ, ఇతర సామగ్రీ ఏదైనా గుహలో భద్రం చెయ్యాలి. తరవాత నేను మిమ్మల్ని కూడా సుకేశిని ఇంటికి తీసుకుపోతాను,” అన్నాడు రూపధరుడు.\nవెంటనే వారు పని ప్రారంభించారు. అయితే మాయావి వారితో ఇలా అన్నాడు:\n“మూర్ఖులారా! మీరెక్కడికి పోదామనుకుం టున్నారు? సుకేశిని ఇంటికా? ఆమె మిమ్మల్ని సింహాలూ, తోడేళ్లూ చేసేసి, తనఇంటి చుట్టూ కాపలా కుక్కల్లాగా కట్టేస్తుంది, ఏమనుకు న్నారో? ఫాలలోచనుడి గుహలో ప్రవేశించి మనవాళ్లేమయ్యారో కాస్త జ్ఞాపకం తెచ్చుకోండి. అప్పుడూ ఈరూపధరుడేపుణ్యంకట్టుకున్నాడు. ఇతని అనాలోచనే వాళ్లను నాశనం చేసింది!\"\nఈ మాటలు విని రూపధరుడికి మండి పోయింది. అతను కత్తి దూసి మాయావి కంఠం తెగవెయ్యబోయాడు. కాని మిగిలిన వారు అతన్ని వారించారు. “అతనికి రావటం ఇష్టం లేకపోతే, నౌకను కనిపెట్టుకుని ఇక్కడే ఉండనిద్దాం. మేం నీ వెంట సుకేశిని ఇంటికి వస్తున్నాం. మమ్మల్ని తీసుకుపో!” అన్నారు వారు రూపధరుడితో. కాని తీరా అందరూ బయలుదేరాక మాయావి కూడా సుకేశిని ఇంటికి బయలుదేరాడు.\nసుకేశిని రూపధరుడి అనుచరులకందరికీ తలంటి స్నానాలు చేయించి, మంచి మంచి బట్టలు కట్టబెట్టింది. అంతకు మునుపే మాయావి వెంట వచ్చినవారు అప్పుడే భోజ నాలు చేస్తున్నారు. రెండు ముఠాలవాళ్లూ ఒకరినొకరు చూసుకుని సంతోషం పట్టలేక గోలగా అరవసాగారు.\nసుకేశిని రూపధరుడి వద్దకు వచ్చి, “మీ వాళ్లు గడిచిపోయిన కష్టాలను మరిచిపోతే బాగుంటుంది. నువ్వూ, నీ అనుచరులూ పడ్డ కష్టాలను నేనెరుగుదును. సుఖంగా తినండి, పానీయం తాగండి; మీ ఇథకాలో ఉన్నట్టే ఆనందంగా ఉండండి,\" అన్నది.\nరూపధరుడు ఆమె సలహాను పూర్తిగా పాటించి ఒక సంవత్సరంపాటు తన అనుచ రులతో సహా ఆమెకు అతిథిగా ఉండిపో యాడు. సంవత్సరం పూర్తికాగానే రూపధరుడి అనుచరులందరూ కలిసి, “ఏమిటిది? మనం ఇక ఇంటికిప్రయాణమైపోయేది లేదా ఏం?\" అన్నారు.\nరూపధరుడు సుకేశినితో, “నా అనుచరులు స్వదేశానికి పోవటానికి తొందరపడుతున్నారు. నేనిక బయలుదేరటం మంచిది. మా ప్రయా ణానికి నీ సహాయం కావాలి!\" అని అడిగాడు.\n“నిన్ను బలవంతాన ఉంచటం నాకిష్టం లేదు. కాని, నువ్వు మీ దేశానికి వెళ్లిపోయే ముందు ఇంకొక ప్రయాణం చెయ్యవలసి ఉంది. యములవాళ్లుండే నరకంలో సాంకే తికుడు అనే దివ్యజ్ఞాని ఉన్నాడు. చచ్చి పోయినా అతనికి దివ్యజ్ఞానం పోలేదు. నువ్వు అతణ్ణి ఒకసారి కలుసుకుని అతని సలహా తీసుకోవాలి,” అన్నది సుకేశిని.\nఈ మాట వినగానే రూపధరుడు హతాశుడై పోయాడు. \"అయ్యో, సుకేశినీ, నరకానికి ప్రయాణం చెయ్యటం నావల్ల అయ్యేపనేనా? ఎవరైనా నరకానికి నౌకలో వెళ్లి ఉన్నారా?” అని అతను అడిగాడు.\n“నువ్వు పడవకు చుక్కానిపట్టి దిక్కులు చూస్తూ కూచోనవసరం లేదు. తెరచాప స్తంభం లేపి, తెరచాప ఎత్తి మాట్లాడకుండా కూచో, ఉత్తరవాయువు నీ నౌకను నేరుగా నరకం చేర్చుతుంది. నీనౌక సముద్రం దాటి నాక తీరం వస్తుంది. అక్కడ నరకవృక్షాలుం టాయి. నీ నౌకను తీరాన కట్టేసి యమ లోకానికి కాలినడకను బయలుదేరు. కొంత దూరం వెళ్ళాక నీకు ఒక గుట్ట కనిపిస్తుంది. దాని సమీపంలోనే అగ్నినదీ, అశ్రునది కలిసి వైతరణీనది అవుతుంది. ఆ రాతి దగ్గిర మూరెడు పొడుగూ, మూరెడు వెడల్పూ గల గొయ్యి తవ్వు. ఆ గోతిలో పితృదేవతలకు తర్పణాలు విడిచి, పిండప్రదానం చెయ్యి. ఈ విధంగా పితృదేవతలను అర్చించి, నిన్ను క్షేమంగా ఇథకా చేర్చమని వారిని ప్రార్థించు. ఇల్లు చేరినాక వారికి బలు లిస్తా నని వాగ్దానం చెయ్యి. సాంకేతికుడికి విడిగా ఒక నల్లగొర్రెపోతును బలి ఇస్తానని దణ్ణం పెట్టుకో. తరవాత ఒక నల్ల ఆడగొర్రెనూ, నల్లగొర్రెపోతునూ అక్కడ బలియిచ్చి అగ్నిలో వేల్చు. ఇలా చేసి యమధర్మ రాజుకూ, నరక వాసులకూ, దణ్ణాలు పెట్టుకో. ఇంతలో పితృ దేవతలు బలి ఆరగించటానికి వస్తారు. వారిలోసాంకేతికుడుకూడా ఉంటాడు. ఆయన నీకు ఇంటికి పోయే ఉపాయమూ, మార్గమూ చెప్పినదాకా పితృదేవతలెవరూబలులు అంట కుండా చూసుకో!” అని సుకేశిని రూపధరుడికి వివరించి చెప్పింది.\nఇంతలో తెల్లవారింది. రూపధరుడు తన అనుచరులను నిద్రలేవగొట్టి, “నిద్రలేవండి. ఈ ప్రదేశంనుంచిమనం బయలుదేరి వెళ్ళాలి. సుకేశిని మనకొక ప్రయాణం కల్పించింది,\" అన్నాడు.\nపాపం, రూపధరుడి అనుచరులు, ఇంటికి బయలుదేరుతున్నాంగదా అని ఎంతో ఉబ లాటపడ్డారు. కాని, తాము పోబోతున్నది యములవాళ్లుండే నరకానికని తెలియగానే వారు మొర్రో అని గోలపెట్టారు. వారిలో కొందరు జుట్టు పీక్కున్నారు. కాని వారు ఆ చోటుకు వెళ్లక తప్పేది లేదు.\nఅందరూ కలిసి బయలుదేరి నౌకవద్దకు వెళ్ళేసరికి, అప్పటికే సుకేశిని వచ్చి అక్కడ ఉన్నదీ. ఆమె ఆ నౌకవద్ద ఒక నల్లని ఆడ గొర్రెనూ, నల్లని గొర్రెపోతునూ ఉంచి, ఎవరి తోనూ మాట్లాడకుండా తిరిగి వెళ్ళిపోయింది.\nగ్రీకులు తమ నౌకను తీరం నుంచి నీటి లోకి లాగారు, తెరచాప స్తంభం ఎత్తి, తెర విప్పారు. నల్లగొర్రెలను తీసుకుని అందరూ నౌకలోకి ఎక్కారు. సుకేశిని అనుగ్రహం వల్ల ఉత్తరం నుంచి మారుతం వచ్చి తెరచాపను నించింది. నౌక కదిలిపోసాగింది.\nగాలిపోసుకున్న తెరచాప గాలిపోసుకున్నట్టే ఉంది. సాయంకాలం దాకా నౌక తొణుకూ, బెణుకూ లేకుండా ప్రయాణం సాగించింది. తరవాత సూర్యుడు అస్తమించి, అంతటా అంధకారం ఆవరించింది. ఆ చీకటిలోనే నౌక తీరాన్ని తాకింది.\nరూపధరుడు సుకేశిని చెప్పిన ప్రకారమే అగ్నినదీ, అశ్రునదీ కలిసే చోట గుండం తవ్వి, తర్పణాలు విడిచాడు; పిండప్రదానం చేసి, పితృదేవతలను ధ్యానించాడు. తరవాత అతనుగొర్రెలను బలి ఇచ్చి, అగ్నిలో హెూమం చేశాడు.\nమరుక్షణమే పితృదేవతలు కోలాహలం చేస్తూ, గుంపులు గుంపులుగా బలులు ఆర గించటానికి వచ్చారు. అతను యమధర్మ రాజుకూ యములవాళ్ళకూ దణ్ణాలు పెట్టి, పితృదేవతలతో, “నేను సాంకేతికుణ్ణి కొన్ని ప్రశ్నలు వేసేదాకా ఎవరూ బలులు ముట్టటా నికి వీల్లేదు!\" అన్నాడు.\nమిగిలినవారిని తోసుకుంటూ ఒక స్త్రీ ముందుకు వచ్చింది. ఆమెను చూసి రూప ధరుడు నిర్ఘాంతపోయాడు. ఎందుచేతనంటే, ఆమె రూపధరుడి తల్లే! రూపధరుడు ట్రోయై పై యుద్ధానికి బయలుదేరే నాటికి ఆమె జీవించే ఉన్నది. ఆమె ఎప్పుడు చనిపోయినదీ రూప ధరుడు ఎరగడు.\nఆమెను చూసి రూపధరుడు కంట తడి పెట్టుకున్నాడు, జాలి పడ్డాడు. అయినప్పటికీ అతను ఆమెను బలులు తాకనివ్వలేదు.\nఆమె వెనకనే సాంకేతికుడు, చేతిలో బంగారు కర్ర పట్టుకుని వచ్చాడు. ఆయన రూపధరుణ్ణి గుర్తించి, \"నాయనా, ఎన్నడూ సూర్యకాంతి ఎరగని ఈ పితృలోకానికి నువ్వెందుకు రావలిసివచ్చింది? కాస్త అడ్డం తొలిగితే, బలి ఆరగించి నీకు చెయ్యవలసిన సహాయం చేస్తాను,” అన్నాడు.\nరూపధరుడు పక్కకు తొలిగి ఆయనను బలి ఆరగించనిచ్చాడు. తరవాత ఆయన రూపధరుడికేసి తిరిగి, “నాయనా, నువ్వు స్వదేశానికి పోవాలని తహతహలాడుతున్నావు. నిజానికి స్వదేశంకన్న స్వర్గం ఎక్కడుంది? అయితే, దేవతలు నీపై అలిగి ఉన్నారు. అందుచేత నువ్వు పడరాని పాట్లు పడతావు, తప్పదు. ఎన్నికష్టాలు పడినా నువ్వు క్షేమంగా ఇంటికి చేరుకుంటావు. నువ్వు ఇంటికి వెళ్లే దారిలో త్రినాపియ అనే దీవి వస్తుంది. అక్కడ సూర్యభగవానుడి తాలూకు పశుగణాలుం టాయి. నువ్వుగాని, నీ అనుచరులుగాని వాటి జోలికి పోవద్దు. ఒకవేళ ఆ పశువులకు అపచారం జరిగిందో నీ అనుచరులుగాని, నీ నౌకగాని ఇథకా చేరటం కల్ల. నువ్వు మటుకు చావు తప్పి కన్ను లొట్టపోయినంత పని అయి, ఇంకొకరి నౌకలో ఒంటరిగా ఇంటికి చేరుకుంటావు. అప్పటికీ నీ కష్టాలు అంతం కావు. నీ ఇంటినిండా నీ శత్రువు లుండి, తమను పెళ్లాడమని నీ భార్యను పీడిస్తుంటారు. అయితే నువ్వు వారిని ఎలాగో హతమార్చ గలుగుతావు. ఆ శత్రువుల నంద రినీ తుదముట్టించినాక నువ్వు దేవతలపట్ల నీ ధర్మాన్ని నెరవేర్చాలి. అది ఎలా చేయాలో నీకు చెబుతాను. నౌకలు నడిపే తెడ్డు ఒకటి తీసుకుని, అన్నంలో ఉప్పు వాడని వారూ, సముద్రమంటే ఏమిటో ఎరుగని వారూ కనబడేదాకా ప్రయాణం చెయ్యాలి. అటువంటి మనుషులను గుర్తించే మార్గం కూడా నీకు చెబుతాను. వాళ్లు నీ భుజాన ఉండే పడవతెడ్డును గుర్తించ లేక, అది వ్యవసాయపు తెడ్డా అని అడుగుతారు. అటువంటి మనుషులు కనబడిన చోట నీ తెడ్డును భూమిలో గుచ్చి, వరుణదేవుడికి బలులియ్యి. ఒక గొర్రెపోతునూ, ఒక ఎద్దునూ, ఒక ఏదుపందినీ బలి ఇచ్చి ఇంటికి తిరిగి వెళ్లు. నువ్వు దీర్ఘకాలం బతికి, చిట్టచివరకు సముద్రం మూలానే నిశ్చింతగా, సుఖమైన చావు చస్తావు. ఆ సమయంలో నీ ఆప్తులం దరూ నీ చుట్టూ ఉంటారు,\" అని జోస్యం చెప్పాడు.\n“సరే కానివ్వండి. విధిని తప్పించుకోవటం నా వశమా? కాని ఒకటి చెప్పండి. అక్కడ నా తల్లి ప్రేతాత్మ నిలబడి ఉన్నది. ఆమె నాకేసి చూడదు, నాతో మాటాడదు, బలుల కేసి మాత్రమే చూస్తుంది. ఆవిడ నన్ను గుర్తించే మార్గం ఉంటే చెప్పండి!” అన్నాడు రూపధరుడు.\n“నాయనా, బలి ముట్టేదేకా పితృదేవతలు నిజం ఏమిటోతెలుసుకోలేరు,చెప్పలేరు. ఆ సంగతి జ్ఞాపకం ఉంచుకో!” అంటూ సాంకేతి కుడు యమలోకానికి తిరిగి వెళ్లిపోయాడు.\nరూపధరుడు అక్కడే నిలబడి, తన తల్లి వచ్చి బలి ఆరగించేదాకా వేచి ఉన్నాడు. బలి ఆరగించగానే ఆమె తలఎత్తి చూసి తన కొడుకును గుర్తించి, “నాయనా, బతికి ఉండే ఈ లోకానికి ఎలా వచ్చావురా? అది ఎవరికీ సాధ్యం అయ్యేపని కాదే? ట్రోయ్ నుంచి ఇదే రావటమా? ఇంకా ఇథకాకు వెళ్లలేదా? నీభార్యను చూడలేదా?\" అని అడిగింది.\n\"లేదమ్మా! నేను ఇల్లు చేరలేక అష్ట కష్టాలూ పడుతున్నాను. ఇక్కడ ఉండే సాంకే తికుడి సలహా కోరి నేనిక్కడికి రావలసి వచ్చింది! చూడమ్మా, నువ్వు ఎలా చనిపో యావు? జబ్బు చేసిందా, లేక ఆకస్మిక మరణం సంప్రాప్తమయిందా? నాన్న ఎలా ఉన్నాడు? నా కొడుకేం చేస్తున్నాడు? వాళ్లు నన్నే నమ్ముకుని నాకోసం ఎదురు చూస్తు న్నారా? లేక నేనిక తిరిగి రాననుకుని ఇంకె వరి పంచనైనా చేరారా? నా భార్య ఏమం టున్నది, ఏం చేద్దామనుకుంటున్నది? కొడు కుతో సహా ఆస్తిని చూసుకుంటున్నదా? లేక, ఎవరినన్నా మంచివాణ్ణి చూసి పెళ్ళాడే సిందా?” అని రూపధరుడు తల్లిని అడిగాడు.\n“అది నీ ఇంట్లోనే ఉంటున్నది, నాయనా. దాని ఓర్పు ఎటువంటిదనుకున్నావు! అహెూ రాత్రాలు దాని గుండె దహించుకుపోతున్న దనుకో. నీ ఆస్తీ, హెూదా ఇంకా నీ పేరనే ఉన్నాయి. నీ కొడుకు విజయధ్వజుడు నీ ఆస్తికి హక్కుదారుడుగా ఉంటూ, రాజు. చేయవలసిన పనులన్నీ నిర్వహించుకుంటూ వస్తున్నాడు. ఇక మీ నాన్న ఆ పల్లెవాసం విడిచి బస్తీకి రారు. ఆయనకు చలికాలంలో కూడా ఒక పక్కా దుప్పటీ లేదు, పశువుల మధ్య మట్టిలో, చలిమంటకు దగ్గరగా పడుకుంటారు. ఇక ఇతర కాలాల్లో ద్రాక్షతో టలో ఎక్కడ పడితే అక్కడే ఆయన పడక. ముసలితనానికి తోడు, నువ్వు రాలేదన్న విచారం ఆయనను కుంగదీసేస్తున్నది. ఇక నా చావు మాటంటావా? నేను ఏ జబ్బుతోనూ తీసుకుని చావలేదు, నీకోసం బెంగపడి చచ్చాను!\" అన్నది రూపధరుడి తల్లి.\nరూపధరుడు తల్లిని మనసారా ఒక్కసారి కౌగిలించుకుందామని ప్రయత్నం చేశాడు, కాని సాధ్యపడలేదు. మూడు ప్రయత్నాలు చేశాడు, మూడూ విఫలమయ్యాయి.\nఅప్పుడు రూపధరుడు కళ్లనీళ్లు పెట్టుకుని తల్లికేసి దీనంగా చూస్తూ, “ఒక్కసారి నన్ను కౌగిలించుకోనీవమ్మా! ఎందుకు అందకుండా పోతావు?\" అన్నాడు.\n\"బతికున్నవాళ్లు చచ్చినవాళ్లని ఎలా కౌగి లించుకుంటారు, తండ్రీ. నువ్వు కౌగిలించుకో దగినదంతా కాష్ఠంలో కాలి బూడిద అయి పోయింది. వెంటనే ఈ చీకటి లోకం విడిచి వెళ్లిపో, నాయనా! కాని ఇక్కడ చూసిన విష యాలు మాత్రం నీ భార్యకు చెప్పు!\" అన్నది రూపధరుడి తల్లి.",
            "book_page_end": 23
        },
        {
            "title": "అసలుసంగతి",
            "book_page_start": 24,
            "pdf_page_start": 24,
            "pdf_page_end": 24,
            "author": "ఎన్. శివనాగేశ్వరరావు",
            "genre": "నీతి కథ",
            "moral": "స్వార్థప్రయోజనం కోసమే పనుల పట్ల శ్రద్ధ చూపిస్తారు.",
            "keywords": [
                "జమీందారు",
                "వీరయ్య",
                "తమలపాకులపెట్టె",
                "బద్ధకం",
                "స్వార్థం"
            ],
            "characters": [
                "రంగాపురం జమీందారు",
                "వీరయ్య"
            ],
            "locations": [
                "రంగాపురం",
                "దివాణం కచ్చేరీ గది"
            ],
            "content": "రంగాపురం జమీందారు దగ్గర వీరయ్య అనే పనివాడుండేవాడు. దివాణంలోని కచ్చేరీ గదిలో వున్న బల్లలూ, ఆసనాలూ రోజూ దులపడం, గోడలకు బూజులు పట్టకుండా చూడడం, వాడి పని. అయితే, వాడు ఈ పనుల్లో తగినంత శ్రద్ధ చూపేవాడు కాదు. కానీ జమీందారు తాంబూల సేవనం కోసం ఉపయో గించే నగిషీల వెండి తమలపాకులపెట్టెను మాత్రం, రోజూ తళతళా మెరిసేలా శుభ్రపరిచి వుంచేవాడు.\nఇది గమనిస్తూ వస్తున్న జమీందారు, ఒకనాడు వాణ్ణి పిలిచి, \"ఒరే, వీరయ్యా! కొంతకాలంగా నీలో బద్ధకం పెరిగిపోతున్నట్టున్నది. కచ్చేరీ గదిని పరిశుభ్రంగా వుంచడం లేదు. అయితే ఒక సంగతి, నా వెండి తమలపాకులపెట్టె విషయంలో మాత్రం చాలా శ్రద్ధ తీసుకుంటున్నావు. ఇది నాకు చాలా సంతో షంగా వున్నది. నిన్ను మెచ్చుకోక తప్పదు,” అన్నాడు.\nఅందుకు వీరయ్య వినయంగా, \"అయ్యా, ఇందులో తమరు నన్ను మెచ్చుకోవలసిందేముంది? తమతో పాటు నేనూ, ఆ పెట్టెలో వున్న తమలపాకులను ఉపయోగించుకుంటున్నాను. అటువంటప్పుడు దాన్ని, ఆ మాత్రం శ్రద్ధగా శుభ్రపరచకపోతే, ఏం బావుంటుంది!\" అన్నాడు.\nఅసలు సంగతి తెలుసుకున్న జమీందారు, ఆ వెండి తమలపాకుల పెట్టె వీరయ్య కంటబడకుండా జాగ్రత్తపడ్డాడు.",
            "book_page_end": 24
        },
        {
            "title": "మహిమగలఅద్దం",
            "book_page_start": 25,
            "pdf_page_start": 25,
            "pdf_page_end": 31,
            "author": "రాఘవరాజు పట్టాభిరామరాజు",
            "genre": "బేతాళ కథ",
            "moral": "మహిమగల సాధనాల కంటే, మానవ మేధస్సు మరియు సూక్ష్మపరిశీలనతో కూడిన న్యాయనిర్ణయం ఉత్తమమైనది.",
            "keywords": [
                "విక్రమార్కుడు",
                "బేతాళుడు",
                "మహిమగల అద్దం",
                "న్యాయం",
                "విజయమాధవి",
                "సూక్ష్మపరిశీలన"
            ],
            "characters": [
                "విక్రమార్కుడు",
                "బేతాళుడు",
                "జయేంద్రుడు",
                "హిమదత్తుడు",
                "వజ్రబాహు",
                "ధూమకేతు",
                "విజయమాధవి",
                "మల్లిక",
                "భద్రుడు"
            ],
            "locations": [
                "నైమిశారణ్యం",
                "సింహపురి",
                "రత్నగిరి",
                "వజ్రగిరి"
            ],
            "content": "పట్టువదలని విక్రమార్కుడు చెట్టువద్దకు తిరిగివెళ్ళి,చెట్టు పైనుంచిశవాన్నిదించిభుజాన వేసుకుని, ఎప్పటిలాగే మౌనంగా శ్మశానంకేసి నడవసాగాడు. అప్పుడు శవంలోని బేతాళుడు, \"రాజా, నువ్వు ఏ మహిమగల అపూర్వవస్తు వుల్ని ఆశించి, ఈశ్మశానంలో పడరాని పాట్లు పడుతున్నావో నాకు అర్థం కావడం లేదు. అపూర్వమైన దివ్యవస్తువులు కూడా, ఒక్కొక్క సారి తమ మహిమలను కోల్పోయే అవకాశ మున్నది. ఇందుకు నిదర్శనంగా, ఒక మహిమ గల అద్దాన్ని పొంది కూడా, దానివలన ఆశిం చిన ప్రయోజనాన్ని సాధించలేక విఫలుడైన ఒకరాకుమారుడి కథ చెబుతాను, శ్రమ తెలియ కుండా, విను,” అంటూ ఇలా చెప్పసాగాడు:\nనైమిశారణ్య ప్రాంతంలో జయేంద్రుడనే ముని నివసించేవాడు. సకలశాస్త్ర పారంగతు డైన ఆయన వద్దకు, ఎందరో యువకులు వచ్చి శిష్యులుగా చేరేవారు. సింహపురి యువ రాజు హిమదత్తుడు వారిలో ఒకడు. హిమద త్తుడునాలుగేళ్ళపాటుజయేంద్రుడి ఆశ్రమంలో వుండి సకల విద్యలూ అభ్యసించాడు. ఇక వీడ్కోలు సమయం ఆసన్నమయింది. ఆ సమయంలో తన శిష్యులకు, వాళ్ళ వాళ్ళ యోగ్యతను బట్టి, జయేంద్రుడు ఏదో ఒక కానుక ఇస్తూండేవాడు.\nఆయన ఆప్యాయంగా హిమదత్తుడి తల నిమిరి, “నాయనా, నేటితో నీ విద్యాభ్యాసం పూర్తయింది.సింహపురి భావిమహారాజు వైన నీకు ఉపకరించగల ఒక కానుకను ఇవ్వదల చాను,”అని,తాటాకుల బుట్టలో నుంచి వల యాకారంలో వున్న ఒక దంతపు అద్దాన్ని బయటికి తీసి, “ఇది మహిమగల అద్దం! దీని ముందు నిలబడిన వ్యక్తిగురించి ఎటు వంటి సమాచారాన్నయినా, ఈ అద్దం అందివ్వ గలదు. బుద్ధికుశలతతో ఈ అద్దాన్ని ఉపయో గించి ప్రయోజనాన్ని పొందు. సమర్థుడైన పాలకుడుగా పేరు తెచ్చుకో. నీకు అవసరం లేదనుకున్ననాడు, ఈ మహిమగల అద్దాన్ని నాకు తిరిగి ఇవ్వు,” అని చెప్పాడు.\nహిమదత్తుడు, గురువుకు తన కృతజ్ఞత చెప్పుకుని, సింహపురికి తిరిగి వచ్చిన కొంత కాలానికి రాజుగా పట్టాభిషిక్తుడయ్యాడు.\nఒకనాడు సింహళదేశం నుంచి వీరభూపతి అనే మల్లయోధుడు, ధీరసింహుడు అనే ఖడ్గ విద్యానిపుణుడు, భూపాలవర్మ అనే మేటివిలు కాడు సింహపురికి వచ్చారు. వాళ్ళు, రాజు హిమదత్తుడి దర్శనంచేసుకుని, “మహారాజా, మాముగ్గురిలో ఎవరు అధికులో, ఇంతవరకూ ఎవరూ తేల్చి చెప్పలేక పోయారు. మీవద్ద ఒక మహిమగల అద్దం వున్నదనీ, దాని సహా యంతో మీరు ఎన్నో జటిల సమస్యలను చిటికెలో పరిష్కరిస్తున్నారనీ విని, ఎంతో ఆశతో వచ్చాం. మా వివాదాన్ని కూడా అద్దం సహాయంతో పరిష్కరించండి!\" అని కోరారు.\nఆతర్వాతయుద్ధవిద్యలలోవాళ్ళ సామర్థ్యం అపూర్వం అయిందని, వాళ్ళప్రదర్శనను చూసి హిమదత్తుడు గ్రహించాడు. ఆ ముగ్గురు వీరు లనూ అద్దం ముందు నిలబెట్టి, “మహిమ గల అద్దమా! ఈ ముగ్గురు వీరులలో మహా వీరుడెవరో తేల్చి చెప్పు!\" అన్నాడు.\nఅద్దంలో నుంచి ఎటువంటి సమాధానం రాలేదు. హిమదత్తుడు నివ్వెరపోయాడు. రెండు, మూడుసార్లు అడిగి చూసినా ఫలితం లేక పోయింది. అద్దం కూడా తమ సమస్యను పరిష్కరించడంలో విఫలమైనందుకు విచా రిస్తూ, ఆ ముగ్గురు వీరులూ వెళ్ళిపోయారు.\nకొన్నాళ్ళు గడిచాక కోసలదేశం నుంచి ధూమకేతు, వజ్రబాహు అనే మల్లయోధులు హిమదత్తుడి దగ్గరకు వచ్చారు. వాళ్ళది కూడా తమ ఇరువురిలో ఎవరు గొప్పఅన్న సమస్యే. ఎన్నిసార్లు ఆ ఇద్దరూ మల్లయుద్ధ పోటీలలో పాల్గొన్నా, ఇద్దరూ సమాన ఉజ్జీలుగా నిల బడడమే అందుకు కారణం.\nహిమదత్తుడు సభ తీర్చి గత అనుభవం మూలంగా, అద్దం మహిమను సంశయిస్తూనే, \"మహిమగల అద్దమా! ఈ ఇద్దరిలో మేటి ఎవరో చెప్పు?\" అని అడిగాడు.\nమరుక్షణం అద్దంలో నుంచి, “వజ్రబాహు!” అన్న సమాధానం వచ్చింది. అద్దం తన మహి మను కోల్పోనందుకు ఆనందపడుతూ, హిమ దత్తుడు, “వజ్రబాహు, ధూమకేతుకంటే ఏ విధంగా మేటి?\" అని ప్రశ్నించాడు.\n“ఒక మాంత్రికుడు ఇచ్చిన తాయెత్తును భుజానికి కట్టుకోవడం వల్ల, ధూమకేతుకు మల్లయుద్ధ పోటీలలో అపజయం అన్నది లేకుండా పోయింది!” అని అద్దం జవాబిచ్చింది.\nఈ మాటలు వింటూనే, అద్దం ముందు నిలబడి వున్న ధూమకేతు మొహం వెలవెల బోయింది. వజ్రబాహు కోపంతో పళ్ళు నూరి ధూమకేతుడు భుజానికి కట్టుకుని వున్న తాయెత్తును ఊడ బీకి దూరంగా విసిరివేశాడు.\nఅప్పటికప్పుడే వజ్రబాహు, ధూమకేతుల మధ్య మల్లయుద్ధం పోటీ ఏర్పాటు చేశాడు హిమదత్తుడు. అద్దం మాటలు అక్షరాలా నిజమని నిరూపిస్తూ వజ్రబాహు, తన వజ్ర ఘాతాల వంటి పిడిగుద్దులతో ధూమకేతును నిమిషాలలో మట్టికరిపించాడు.\nరత్నగిరి, వజ్రగిరి అనేవి, సింహపురికి ఇరుగుపొరుగున వున్న సామంతరాజ్యాలు. రత్నగిరి రాకుమార్తె విజయమాధవి, వజ్రగిరి రాకుమార్తె పూర్ణబిందు - ఇద్దరూ జగదేక సుందరులని వినివున్న రాజు హిమదత్తుడు, వారిరువురి చిత్రపటాలను తెప్పించి చూశాడు. అందచందాల్లో ఎవరిప్రత్యేకత వారిదే. అందు వల్ల, హిమదత్తుడు ఇద్దరిలో ఎవరు అందగత్తో తేల్చుకోలేకపోయాడు. చివరకు అతడు వారి తండ్రులను కుమార్తెలతో పాటు సింహపురికి రావలసిందిగా ఆహ్వానాలు పంపాడు.\nమర్నాటికల్లా సామంతరాజులిద్దరూ, రా కుమార్తెలతో సింహపురికి వచ్చారు. హిమ దత్తుడు వారికి రాజప్రాసాదంలో విడిది ఏర్పాటు చేసి, ఒకనాటి ఉదయం సామంతరాజులను కలుసుకుని, “మీరు నామాట మన్నించి వచ్చి నందుకు కృతజ్ఞుణ్ణి. మిమ్ములను ఆహ్వానిం చిన కారణం, ఈసరికి మీరు ఊహించేవుం టారు. యువరాణులు విజయమాధవి, పూర్ణ బిందులలో ఎవరు ఎక్కువ సౌందర్యవతో - నేను చిత్రపటాలు చూసి నిర్ణయించుకోలేక పోయాను. యువరాణులిద్దరూ నా ఎదుటనే వున్నా, ఇప్పుడూ నేనేనిర్ణయానికీ రాలేకపోతు న్నాను. ఇందువల్ల, ఈ సమస్యను పరిష్కరించే బాధ్యతను, నా మహిమగలఅద్దానికి అప్పజెబు తున్నాను. యువరాణులిద్దరూ అద్దం ముందు నిలబడితే, అద్దం ఎవరు ఎక్కువ సౌందర్య రాశో ఇట్టే తేల్చేస్తుంది!” అన్నాడు.\nపూర్ణబిందు వెంటనే, తానీ పోటీకి సిద్ధం అన్నట్లు మహిమగల అద్దం ముందు నిల బడింది. కాని, విజయమాధవి చిన్నగా నవ్వి, “యువకుడైన రాజుగారు అంధుడని, నాకి ప్పుడే తెలిసింది. అలాంటి వారిని పెళ్ళాడడం, నాకిష్టం లేదు. కాబట్టి, సౌందర్య నిరూపణకు నేను అద్దంముందు నిలబడను,\" అన్నది.\nసలక్షణంగా నవమన్మథుడిలా వున్న హిమ దత్తుణ్ణి, తన కుమార్తె అంధుడన్నందుకు, ఆయన తన కుమార్తెకు ఎలాంటి శిక్ష విధి స్తాడో అని, విజయమాధవి తండ్రి వణికి పోయాడు.\nహిమదత్తుడు, విజయమాధవి మాటలకు మొదట ఆగ్రహించినా, కొద్దిసేపటికి ఏదో అర్థమైనట్లు తల పంకించి నవ్వుతూ, విజయ మాధవి తండ్రితో, \"నాకు మీ కుమార్తెను చ్చింది. ఆమెకు కూడా నేను నచ్చిన పక్షంలో వెంటనే వివాహానికి ముహూర్తం పెట్టించండి!” అన్నాడు.\nహిమదత్తుడి నిర్ణయం రాకుమార్తెల తండ్రు లతో పాటు, అక్కడ వున్న రాజోద్యోగులను కూడా చాలా ఆశ్చర్యపరిచింది. తర్వాత కొద్ది రోజులలోనే హిమదత్తు, విజయ మాధవిల వివాహం వైభవంగా జరిగింది.\nఒక నెల గడిచాక, ఒకనాడు రాజభవన కావలిభటుడు భద్రుడనే వాడు, విజయ మాధవి నగల పేటిక మీద వుంచిన చంద్ర హారాన్నిదొంగిలించి, ఉద్యానవనంలోని అశోక వృక్షంతొర్రలో దాచాడు. దొంగతనం విషయం సద్దు మణిగాక, దానిని ఇంటికి తీసుకుపోదా మని వాడి ఆలోచన.\nఅయితే, భద్రుడు హారాన్ని చెట్టుతొర్రలో దాచడం మల్లిక అనే దాసి చూసింది. భద్రుడు అక్కడి నుంచి వెళ్ళిపోగానే, అది హారాన్ని తీసుకుని ఇంటిదారి పట్టింది.\nఆ తర్వాత కొంతసేపటికి, రాణి విజయ మాధవి చంద్రహారం కనబడకపోవడంతో ఆ సంగతి భర్తకు చెప్పింది. హిమదత్తుడు, ఆ హారాన్ని దొంగిలించిన వాళ్ళు అంతఃపుర దాసీలో, కాపలాభటులో అయి వుంటారని ఊహించి, వాళ్ళందర్నీ పిలిపించి, అద్దం ముందు ఒక్కొక్కరినే నడవమని ఆజ్ఞాపించి, \"మహిమగల అద్దమా! నీ ముందు నడిచి పోయే వారిలో చంద్రహారం దొంగ ఎవరో చెప్పు,\" అన్నాడు.\nభటులు,దాసీలు నిలబడిన వరస నెమ్మ దిగా అద్దం ముందు నుంచి కదల సాగింది.\nమల్లిక తెలివిగా భద్రుడి వెనక నిలబడింది. తన వంతు వచ్చేసరికి భద్రుడికి ముచ్చె మటలు పట్టాయి. అంతలో అద్దం, “భద్రుడు దొంగ!\" అన్నది.\nఅది విని మల్లిక, “అమ్మయ్య, గండం గడిచింది!\" అన్నట్టు గుండెలమీద చెయ్యి వేసుకోవడం, విజయమాధవి కంటబడింది. ఆమె వెంటనే మల్లికనుబంధించమని, భటు డొకణ్ణి ఆజ్ఞాపించింది.\n“ఇదేమిటి, మాధవీ! హారం దొంగ భద్రు డని అద్దం చెప్పిందిగదా. మల్లిక నెందుకు బంధించడం?”అన్నాడు హిమదత్తుడు\n\"ఇందులో మల్లిక ప్రమేయంకూడా వున్న దని, నా అనుమానం!\" అన్నది విజయమాధవి.\nఅప్పుడు, హిమదత్తుడు గద్దిస్తూ ప్రశ్నించిన మీదట మల్లిక, అతడి పాదాల మీద పడి జరిగిందంతా చెప్పి, ఇంటికి పోయి హారాన్ని తెచ్చి అతడికిచ్చింది. హిమదత్తుడు హారాన్ని విజయమాధవి మెడలోవేసి, ఆమె సునిశిత పరిశీలనాదృష్టిని అభినందించాడు.\nతర్వాత అతడు కొద్దిసేపు మౌనంగా వుండి, “ఈ మహిమగల అద్దంవల్ల మేలుతో పాటు కీడూ జరిగే అవకాశముంది. దీని ప్రయోజనం పరిమితమని ఇప్పటికే రుజువయింది. దీన్ని ఈ రోజే మా గురువుగారికి తిరిగి ఇచ్చి, ఆయన ఆశీర్వాదం పొంది వస్తాను,\" అన్నాడు.\nబేతాళుడు ఈ కథ చెప్పి, “రాజా, ముని జయేంద్రుడు, హిమదత్తుడికిచ్చిన మహిమ గల అద్దం కొన్ని సందర్భాలలో సమాధానం చెప్పలేక పోవడం, దాని మహిమ విషయంలో సందేహం కలిగిస్తున్నది. ముగ్గురు వీరులలో మేటి ఎవరో తేల్చి చెప్పడంలో అద్దం విఫల మవడమే ఇందుకు నిదర్శనం. అయితే, మల్లయుద్ధ వీరులు వజ్రబాహు, ధూమకేతుల విషయంలో, వీరుడెవరో నిర్ణయించి అద్దం తన మహిమను చాటుకోవడం చిత్రంగా వున్నది.\nఇక రాకుమార్తెల సౌందర్య పరీక్ష విష యానికొస్తే – విజయమాధవి అద్దం ముందు నిలబడటానికి ఎందుకు నిరాకరించిందో అంతుబట్టదు. బహుశా తాను రాకుమారి పూర్ణబిందుతో పోటీపడి నెగ్గలేనన్న భయం వల్ల కావచ్చు! అంతవరకు బాగానే వుంది.\nకాని, ఏ అంగవైకల్యమూ లేని - ఎంతో స్ఫురద్రూపి అయిన హిమదత్తుణ్ణి అంధుడని హేళన చెయ్యడం అవివేక లక్షణం కాదా? అలాంటి దాన్ని జీవితభాగస్వామిని చేసుకున్న హిమదత్తుణ్ణి మూర్ఖుడనడం తప్పవుతుందా?\nమహిమగల అద్దంవల్ల, మేలుతోపాటు కీడూ జరుగుతుందని హిమదత్తుడు భావించ దేమేమిటి? అతడా నిర్ణయానికి రావడానికి తగు హేతువేమైనా వున్నదా? ఆఅద్దాన్ని తన గురువుకు ఇచ్చివేయాలనుకోవడం తెలివి మాలిన పని కాదా? ఈ సందేహాలకు సమా ధానం తెలిసికూడా చెప్పకపోయావో, నీతల పగిలిపోతుంది,” అన్నాడు.\nదానికివిక్రమార్కుడు, “మునిజయేంద్రుడు, హిమదత్తుడికిచ్చిన అద్దం మహిమగలదన డంలో సందేహానికి తావులేదు. అయితే, ఆ మహిమకు కొన్ని పరిమితులున్న మాట కూడా నిజం. సింహళం నుంచి వచ్చిన వీరభూ పతి, ధీరసింహుడు, భూపాలవర్మ ఏమాత్రం పొంతనలేని విభిన్న యుద్ధవిద్యలలో నిపు ణులు. కాబట్టి, వారి మధ్య పోటీ సమన్వయం లేని దవుతుంది. ఈ కారణంవల్లనే అద్దం ముగ్గురు వీరులలో ఎవరు మేటి వీరుడో తేల్చలేక మౌనం వహించింది. ఇక వజ్ర బాహు, ధూమకేతు ఒకే యుద్ధవిద్యలో నిపు ణులు కాబట్టి, అద్దం వాళ్ళలో ఎవరు అధి కులో చెప్పగలిగింది.\nపోతే, రాకుమారి విజయమాధవి అద్దం ముందునిలబడడానికినిరాకరించిన కారణం, తను సౌందర్య పరీక్షలో నెగ్గలేనేమో అన్న భయంతో కాదు. వధువులు ఎదురుగా నిల బడి వుండగా, వారి సౌందర్యాన్ని నిర్ణయించే బాధ్యత హిమదత్తుడు అద్దానికి అప్పగిం చడం, ఆమెకు ఆగ్రహకారణమైంది. అందు వల్లనే ఆమె, హిమదత్తుణ్ణి అంధుడన్నది. ఆ మాటల వెనుక వున్న వాస్తవాన్ని గ్రహించే హిమదత్తుడామెను పరిణయమాడాడు.\nమహిమగల అద్దానికున్న పరిమితుల్ని పసిగట్టి, మల్లికవంటి దాసీ కూడా నేరం చేసి తప్పించుకోగలిగింది. విజయమాధవి సూక్ష్మపరిశీలన వల్లనే ఆమె పట్టుబడింది. ఇది గ్రహించే హిమదత్తుడు, అద్దంవల్ల ఒక్కొక్కసారి అనర్థాలు కూడా జరిగే అవకాశ ముందని భావించాడు. మహిమగల సాధనాల కంటే, మానవ మేధస్సును ఉపయోగించి సమస్యలను పరిష్కరించడం రాజ్యపాలకుడికి అవసరమని గ్రహింపుకు వచ్చి, దాన్ని తిరిగి మునికి ఇవ్వాలని నిర్ణయించుకున్నాడు.\nఇదిఎంతో సముచితమైన నిర్ణయం. ఇందులో హిమదత్తుడి వైఫల్యం అంటూ ఏమీ లేదు,” అన్నాడు.\nరాజుకు ఈవిధంగా మౌనభంగం కలగ గానే, బేతాళుడు శవంతో సహా మాయమై, తిరిగి చెట్టెక్కాడు.",
            "book_page_end": 31
        },
        {
            "title": "పనిదొంగ",
            "book_page_start": 32,
            "pdf_page_start": 32,
            "pdf_page_end": 32,
            "author": "శివజ్యోతి",
            "genre": "నీతి కథ",
            "moral": "ఇతరులు చేయాల్సిన పనిని కూడా లాగేసుకుని చేసేవాడు అసలైన పనిదొంగ. ఎందుకంటే అది ఇతరులు బద్ధకించడానికి దారి తీస్తుంది.",
            "keywords": [
                "మణిగుప్తుడు",
                "కిరీటి",
                "నౌకర్లు",
                "పనిదొంగ",
                "బద్ధకం"
            ],
            "characters": [
                "మణిగుప్తుడు",
                "కిరీటి",
                "నౌకర్లు"
            ],
            "locations": [
                "మయూరిపురం"
            ],
            "content": "సముద్ర తీరానగల మయూరిపురంలో, మణిగుప్తుడనే ఓడల వ్యాపారి వుండేవాడు. ఆయన వద్ద వ్యాపారానికి సంబంధించిన లెక్కలూ అవీ చూసేందుకు, చాలామంది నౌకర్లుండేవారు. వాళ్ళల్లో కొందరు పని ఎగ్గొట్టి, కబుర్లతో కాలం గడిపేవారు. నౌకర్లలో కిరీటి అనేవాడు మాత్రం, తన పనిని శ్రద్ధగా చేసేవాడు. అంతేకాక, ఇతరులు చేయవలసిన పనులనుకూడా, తన భుజాల మీద వేసు కుని పూర్తి చేస్తూండేవాడు.\nమణిగుప్తుడికి, నౌకర్లలో కొందరు పనిమీద శ్రద్ధ చూపడం లేదని తెలిసి, “నేనంతా గమనిస్తు న్నాను, మీ ధోరణి మార్చుకోకపోతే, 'పనిదొంగ' అన్న బిరుదుతో సత్కరిస్తాను, \"అని హెచ్చరించాడు.\nఈ హెచ్చరికవల్ల, కొందరు నౌకర్లు తమ ధోరణి మార్చుకున్నారు. అలా మారనివాళ్ళ పను లను, ఎప్పటిలా కిరీటి పూర్తిచేస్తున్నాడు.\nకొద్ది రోజుల తర్వాత మణిగుప్తుడు, నౌకర్లందర్నీ పిలిచి, “మీలో అసలు పనిదొంగను గుర్తిం చాను. పనిదొంగ, అన్న బిరుదుకు అర్హుడు కిరిటి. పని ఎగ్గొట్టి తిరిగే వాడే పనిదొంగ కాదు! ఒకరు చేయవలసిన పనిని, వాడి దగ్గర నుంచి దొంగిలించి, తన భుజాన వేసుకునే, కిరీటిలాంటివాడూ పనిదొంగే!\" అన్నాడు.\nఇది జరిగాక, కిరీటి తన వైఖరి మార్చుకున్నాడు. దానితో మిగతా నౌకర్లు కూడా బద్ధకం వది లించుకుని, తమ తమ పనులను సక్రమంగా చేయసాగారు.",
            "book_page_end": 32
        },
        {
            "title": "కఛ్ & సౌరాష్ట్ర",
            "book_page_start": 33,
            "pdf_page_start": 33,
            "pdf_page_end": 36,
            "author": "మీరా నాయర్",
            "genre": "విజ్ఞానం",
            "moral": "భారతదేశ సముద్ర తీరప్రాంతాల చారిత్రక, భౌగోళిక, జీవవైవిధ్య ప్రాముఖ్యతను తెలుసుకోవడం.",
            "keywords": [
                "గుజరాత్",
                "కఛ్",
                "సౌరాష్ట్ర",
                "ద్వారక",
                "సోమనాథ్",
                "ఫ్లెమింగో",
                "అడవి గాడిద"
            ],
            "characters": [],
            "locations": [
                "భారతదేశం",
                "గుజరాత్",
                "రాణ్ ఆఫ్ కఛ్",
                "కాండ్లా ఓడరేవు",
                "ద్వారక",
                "పోర్బందర్",
                "సోమనాథ్ ఆలయం"
            ],
            "content": "ప్రపంచంలో సుదీర్ఘ మైన సముద్రతీరాలుగల దేశాలలో భారతదేశం ఒకటి. మనకు 7.500 కి.మీ. కన్నా ఎక్కువ పొడవు గల సముద్రతీరం ఉన్నది. ఈ సముద్ర తీరం పొడవునా సున్నపు రాయి నిటారు గుట్టలూ, మడుగులూ, సరస్సులూ, మైళ్ళ కొలది ఇసుక తీరాలూ, చారిత్రక నిర్మాణాలూ, పురాతన ఆధునిక నగరాలూ, ఓడరేవులూ, మత్స్యకారుల గ్రామాలూ ఉన్నాయి.\nమన తీర ప్రయాణం గుజరాత్లోని కఛ్ ప్రాంతం నుంచి ప్రారంభమవుతుంది.\nకఛ్కితూర్పుగానూ, ఉత్తరదిశలోనూ ఉప్పు టేరులతో నిండిన నిర్మానుష్యమైన'రాణ్ ఆఫ్ కఛ్' ఎడారి విస్తరించి ఉన్నది.\nశీతాకాలంలో సుదూర ప్రాంతాల నుంచి పక్షులు రావడంతో ఈ ప్రాంతంలో సందడి. ప్రారంభమవుతుంది.\nమధ్యఆసియాలోని కొన్ని ప్రాంతాల నుంచి, అక్కడి భయంకరమైన చలి బాధ నుంచి తప్పించుకోవడానికి ఫ్లెమింగో వంటి పక్షులు కొన్ని ఇక్కడికి వలస వస్తాయి. మన దేశంలో ఒక్క రాణ్ప్రాంతంలో మాత్రమే ఈనాటికీ ఫ్లెమింగో పక్షులు గుడ్లుపెట్టి పొదగడం చూడవచ్చు.\nఈ ప్రాంతానికి మాత్రమే ప్రత్యేకమైనవి లేత ఎరుపు ఊదారంగు ‘ఘోర్ఫర్’ అనే అడవిగాడిదలు. వీటికి ఎటు వంటివాతావరణాన్నయినా తట్టుకుని బతకగల శక్తి ఉన్నది. వీటి శరీరకణాలు నీటిని అంత సులభంగా కోల్పోవు. తమ శరీరాలలో నీటిని చాలాకాలం నిలువ ఉంచుకుంటాయి. ఈ అడవిగాడిదలరక్షణకోసం 1973వసం||లో ఇక్కడ 4,840 కి.మీ. విస్తీర్ణంతో ధంగాధ్రి జంతుశరణాలయం ఏర్పరచారు.\nఎంతో ప్రశాంతంగా, నిర్జనంగా ఉన్న ఈ ప్రాంతం 1965వ సం|| ఇండియా-పాకిస్తాన్ యుద్ధ కాలంలో ముఖ్యమైన సైనిక చర్యలకు కేంద్రంగా మారింది.\nకఛ్ సముద్రతీరంలో మాండ్వీ, ముంద్రా, జఖావ్, లఖ్పత్, కోటీశ్వర్, కాండ్లా మొదలైన ఓడరేవులు ఉన్నాయి. వీటిలో మాండ్వీ ప్రధానమైన ప్రాచీన ఓడరేవు. మలబార్ ప్రాంతం నుంచి వచ్చేఏలకులు, మిరియాలు, అల్లం, ధాన్యాలు మొదలైన వాటిని ఓడలలో మస్కట్, ఆఫ్రికాతీరాలకు ఎగుమతిచేసి, అక్కడి నుంచి ఖర్జూరం, ప్రత్తి,వస్త్రాలు, చక్కెర, నూనెలు, ఖడ్గమృగచర్మం, పటికారం మొదలైన వాటిని దిగుమతి చేసుకునేవారు. ఈ ఓడలు తీరాన్ని సమీపించే ప్పుడు మాండ్వీలోనివర్తకప్రముఖులుఉత్సాహంగా కాంతిస్తంభం పక్కన ఉన్న 'పందాలశిఖరం' మీదికి వెళ్ళి, ఎవరి ఓడ ముందుకనిపిస్తుందో అని పందాలు కాచేవారు!\nఅయినప్పటికీ, వాయవ్య భారత దేశానికి సముద్రద్వారంగా ప్రసిద్ధిగాంచింది మాత్రం కాండ్లా ఓడరేవు. ఇది ఒక ప్రకృతిసిద్ధమైన ఓడరేవు. 1955వసం||లో ఇక్కడ ఓడరేవు నిర్మాణం జరిగింది. కఛ్ మహారాజా మూడవ మహారావల్ ఖెంగర్జీ అవిరళ కృషిఫలితంగా ఈ ఓడరేవు నిర్మాణం జరిగింది. ఇది మనదేశంలోని మొట్టమొదటి 'స్వేచ్ఛా వర్తక మండలం'. కాండ్లా సమీపంలోనే ఆసియాలోని అతిపెద్ద ఉప్పుకర్మాగారాలు ఉన్నాయి.\nద్వీపకల్పానికి పశ్చిమాగ్రంలో ద్వారక ఉన్నది. శ్రీకృష్ణుడు యాదవుల కోసం నిర్మిం చినద్వారకానగరం సముద్ర గర్భంలో కలిసి పోయిందని చెబుతారు. సముద్రం 12 యోజ నాల విస్తీర్ణంగల భూమిని నగర నిర్మాణం కోసం శ్రీకృష్ణుడికి ఇచ్చిందనీ, ఆయన నిర్యాణానంతరం ఆ స్థలాన్ని మళ్ళీ సముద్రం ఆక్రమించిందనీ పురాణ గాథ చెబుతుంది. తీర సమీపంలో నగరం ఉండేదనడానికి సాక్ష్యాధారా లుగా తమ పరిశోధనలలో కొన్ని శిథిలాలు బయటపడ్డాయని ఇటీవల సముద్ర పురాతత్వ శాఖ తెలియజేయడం ఇక్కడ చెప్పుకోతగ్గ ఆసక్తికరమైన విషయం.\nమహాత్మాగాంధీ జన్మస్థానమైన పోర్బందర్ పట్టణం సోమనాధ్ రోడ్డు మార్గంలో ఉన్నది. దీనిని సున్నపురాయి నగరం అంటారు. ఇక్కడి కీర్తి మందిర్లో గాంధీజీ జన్మించిన గది, నూలు వడికిన గది, ప్రార్ధనామం డపం, గాంధీజీ ఆయుష్కాలాన్ని సూచించే విధంగా నిర్మించిన 70 అడుగులఎత్తయినస్తూపం, గాంధీజీ జీవిత విశేషాలనూ సిద్ధాంతాలనూ తెలియజేసే పాలరాతిఫలకాలు ఉన్నాయి.\nశ్రీకృష్ణుడు తన మిత్రుడ యిన సుధాముడి కోసం నిర్మించిన ప్రాచీన సుధామపురి ఈనాటి పోర్బందర్ అని స్థానికులు చెప్పుకో వడం సంప్రదాయం.\nప్రభాస్ పటాన్లో అరేబియా సముద్రానికి అభిముఖంగా సోమనాథ ఆలయం వెలు గొందుతున్నది. దీనిని మనదేశంలోని పవిత్ర ద్వాదశ జ్యోతిర్లింగాలలో ఒకటిగా చెప్పుకుంటారు.\nక్రీ॥శ॥ ఒకటవ శతాబ్దంలో ఈ ఆలయ నిర్మాణం జరిగినట్టు చరిత్ర చెబుతున్నది. వివిధ రాజ్యాల రాజులు అందజేసిన కానుకల ద్వారా ఈ ఆలయం సుసంపన్నమయినదిగా రూపొందింది. ఇది మన దేశంలోనే అత్యంత సంపన్నమైన ఆలయంగా కీర్తి గాంచింది. దేవాలయ గర్భగృహంలో వెలిగే దీపాలను నగలతో, మణిమాణిక్యాలతో అలంకరించారు. గుడిగంటను లాగే గొలుసును బంగారంతో తయారుచేశారు. ఆలయంలోని ఈ సంపదే దాని పతనానికి కారణమయింది. గజినీమహ్మదు అనేకసార్లు ప్రయత్నించి ఆఖరికి క్రీ॥శ॥ 1025వ సం||లో దండెత్తి వచ్చి ఆలయాన్ని దోచుకున్నాడు. అక్కడి బంగారాన్ని, వజ్రవైఢూర్యాలను, మణులుమాణిక్యాలను ఏనుగుల అంబా రాల మీద, ఒంటెల మీద, గుర్రాల మీద తరలించుకుని వెళ్ళాడు. ఆ తరువాత గుజరాత్, మాళ్వరాజులు ఆల యాన్నిపునర్నిర్మించారు. ఆ తరవాతి ఏడువందల సంవత్సరాలలో ఆరుసార్లు శత్రువులు ఈ ఆలయం మీద దాడి జరిపి,నాశనం చేసి దోచుకుని వెళ్ళడం జరిగింది. ఈనాటి ఆలయ పునర్నిర్మాణం1951వ సం||మే 11వ తేదీ పూర్త యింది. స్వతంత్ర భారతదేశ తొలి అధ్యక్షుడుడా|| రాజేంద్రప్రసాద్ ప్రాచీన ఆలయపీఠం మీదే జ్యోతిర్లింగాన్ని ప్రతిష్ఠించారు!",
            "book_page_end": 36
        },
        {
            "title": "సీసాలోదయ్యం",
            "book_page_start": 37,
            "pdf_page_start": 37,
            "pdf_page_end": 41,
            "author": "రాయవరపు ఆదినారాయణరావు",
            "genre": "ఫాంటసీ కథ",
            "moral": "ఇతరులకు కష్టం కలిగించకుండా శక్తిని ఉపయోగించాలి. దురాశ, హింస ఎప్పటికీ మంచివి కావు.",
            "keywords": [
                "అనసూయ",
                "రంగమ్మ",
                "దయ్యం",
                "మాంత్రికుడు",
                "శాపవిమోచనం",
                "గొంతెమ్మ కోరికలు"
            ],
            "characters": [
                "అనసూయ",
                "రంగమ్మ",
                "మాంత్రికుడు",
                "దయ్యం",
                "జోగన్న"
            ],
            "locations": [
                "ఊరిచివర మర్రిచెట్టు",
                "ఇల్లు",
                "కాలవ"
            ],
            "content": "అనసూయకు కొత్తగా పెళ్ళయింది. భర్త జోగన్న మంచివాడే కానీ, చిన్నతనంలోనే తల్లితండ్రులు పోగా పెంచి పెద్దచేసిన నాయ నమ్మ అంటే భక్తితోపాటు ఎక్కడ లేని భయం. ఈ నాయనమ్మ రంగమ్మ పరమ గయ్యాళి. అనసూయ చేత వెట్టిచాకిరీ చేయిం చేది. అయినా తృప్తిపడక తిట్టడం, అప్పుడ ప్పుడూ కొట్టడం కూడా చేస్తూండేది.\nరంగమ్మ పెట్టే బాధలు భరించలేక అన సూయ ఒకరోజు రాత్రిపూట ఆత్మహత్య చేసు కుందామని ఊరిచివర మర్రి చెట్టు వద్దకు వెళ్ళింది. ఆ సమయంలో మాంత్రికుడొకడు అక్కడ దయ్యాల కోసం తచ్చాడుతున్నాడు. వాడు అనసూయను చూసి ఆమె కథ అడిగి తెలుసుకున్నాడు.\nఅనసూయ, మాంత్రికుణ్ణి, \"నా కిక బ్రతకాలని లేదు. సులభంగా ప్రాణంపోయే మార్గం ఏదైనా చెప్పు,\" అని వేడుకున్నది.\nమాంత్రికుడు నవ్వి ఆమెకొక సీసాయిచ్చి. “సీసామూత తెరిస్తే ఒక దయ్యం బయటకు వస్తుంది. ఎంత కష్టమైనపని అయినా చేసి తిరిగి సీసాలోకి వెళ్ళిపోతుంది. నువ్వు మూత పెట్టేసెయ్యి. అలా వందసార్లు నీకు దయ్యం సాయపడుతుంది. ఆ తర్వాత దయ్యానికి విడుదల ప్రసాదించు. ఒక్క విషయం మాత్రం గుర్తుంచుకో. నువ్వు ఇతరులకు కష్టం కలిగించే పని మాత్రం చెయ్యకూడదు,” అని చెప్పాడు.\nఅనసూయ, మాంత్రికుడికి కృతజ్ఞతలు చెప్పుకుని, ఆ సీసా తీసుకుని ఇల్లు చేరింది.\nమర్నాడుదయం నిద్రలేస్తూనే రంగమ్మ పెద్దగా కేకలుపెడుతూ, “ఒసే, పాపిష్టిదానా! రేపే పండగ. ఇంతవరకూ ఇంటి బూజులు దులపలేదు. ఇంటికి సున్నాలు వేయలేదు. ఇల్లు అలకలేదు. ఇంటి ముందు ముగ్గులు పెట్టలేదు. ఈ సంవత్సరం మనకేదో అరిష్టం పట్టుకుంటుంది. తొందరగా లేచి ఎంతో కొంత పని చెయ్యి,” అని పురమాయించి, తను మళ్ళీ నిద్రపోసాగింది.\nఅనసూయకు పట్టరాని దుఃఖం వచ్చింది. పండగకు అమ్మానాన్నా వస్తారనీ, వాళ్ళకోసం రకరకాల పిండివంటలు చేయాలనీ అనుకు న్నది. కానీ రంగమ్మ చెప్పిన పనులు ఎప్ప టికి తెమిలేటట్లు?\nఅంతలోనే అనసూయకు సీసాలో దయ్యం గుర్తుకు వచ్చింది. ఆమె సీసా మూత తీయ గానే దయ్యం బయటకు వచ్చింది. ఆమె దానికి తన గోడు చెప్పుకున్నది.\nదయ్యం అనసూయను ఓదార్చి రంగమ్మ చెప్పిన పనులన్నీ చేయడమేకాక, రకరకాల పిండి వంటలు కూడా చిటికెలమీద తయారు చేసి వుంచింది. రంగమ్మ నిద్రలేచేసరికి ఇల్లు అలంకరణలతో మెరిసిపోతున్నది. పిండి వంటల వాసన ఘుమఘుమలాడిపోతున్నది.\nఆమె ఇల్లంతా కలయ తిరిగి చూసింది. తర్వాత కడుపు నిండా భోజనం చేసింది. పిండివంటల రుచికి ఆశ్చర్యపోతూ, అనసూయ ఇన్ని పనులెలా చేయగలిగిందా అని కుతూహల పడింది. ఆ రోజుకు అన సూయ నేమీ అనలేదు.\nమర్నాడు అనసూయ తల్లిదండ్రులు వచ్చారు. రంగమ్మ వాళ్ళను ఎంతో బాగా ఆదరించి, అనసూయను వాళ్ళదగ్గర ఎంత గానో మెచ్చుకున్నది. రెండు రోజులుండి వాళ్ళు వెళ్ళిపోయారు -- కూతురు అత్తింట్లో సుఖపడుతున్నదన్న సంతృప్తితో!\nఆ తర్వాత రంగమ్మ మళ్ళీ విజృంభిం చింది. ఉతక వలసిన బట్టలు బోలెడున్నా యట. అనసూయ తల్లిదండ్రులు ఇంటి నిండా చెత్తపోశారట. బట్టలుతకడానికీ, ఇల్లు కడగడానికి బోలెడు నీళ్ళు కావాలట. అందు కోసం అటకమీంచి గుండిగలుదింపి, నూతి దగ్గర పెట్టి నీళ్ళతో నింపాలట. అనసూయకీ పనులు పురమాయించి రంగమ్మ పొరుగింటి కెళ్ళింది.\nఆమె తిరిగి వచ్చే సరికి అనసూయ, ఆమె చెప్పిన పనులన్నీ చేసేసింది సీసాలోని దయ్యం సాయంతో.\nఇది చూసి రంగమ్మ తెల్లబోయింది. ఉన్నట్లుండి అనసూయ ఇన్ని పనులెలా చేయగలుగుతున్నదో అర్థంకాక ఆమె అక్క సుతో, “నూతి నీళ్ళు ఉప్పగా వుంటాయి. బట్టలన్నీ కాలవనీటిలో జాడించి తీసుకురా!” అన్నది.\nవెంటనే సరేనంటూ తలూపింది అన సూయ.\n\"అలా తలూపడం కాదు. బోలెడు బట్టలు న్నాయి. అన్నీ ఒక్కసారి కాలవకు తీసుకెళ్ళ లేవు. రోజంతా పడుతుంది. కాలవకు పరుగు పరుగున వెళ్ళి వస్తూ తొందరగా పని ముగించాలి,” అన్నది రంగమ్మ.\nఅనసూయ నెమ్మదిగా తలూపి, “కాలవ గాలి మలయమారుతంతో సమానంగా వుంటుందని, ఆదిలక్ష్మమ్మగారి కోడలు లక్ష్మీరాజ్యం చెప్పింది. అందుకని బట్టలన్నీ అక్కడే ఆరేసి తెచ్చేదా?” అన్నది.\nఇది వింటూనే రంగమ్మ'కు మండిపోయి, \"ఆపనీ చెయ్యి. ఎంతబాగా ఆరేశావో కాలవ దగ్గరకొచ్చి మరీచూస్తాను!\" అంటూ కబుర్లాడేం దుకు పొరుగింటికి వెళ్ళింది.\nఅనసూయ సీసాలో దయ్యాన్ని పిలిచింది. దయ్యం ఆమెతో, \"నువ్వు కాలవగట్టున కూర్చో. మొత్తం పనులన్నీ నేను చేస్తాను,\" అన్నది.\nసరేనని అనసూయ సంతోషంగా కాలవ దగ్గరకు వెళ్ళింది. దయ్యం అక్కడ పెద్ద పెద్ద కర్రలు పాతి, తాళ్ళుకట్టి, ఇంట్లోని బట్టలన్నీ కాలవ నీళ్ళలో శుభ్రంగా జాడించి ఆరవేసింది. మొత్తం పనులన్నీ చిటికెలమీద అయి పోయాయి.\nకొంతసేపటికి రంగమ్మ కాలవదగ్గరకు వచ్చి, తాళ్ళకు వేళ్ళాడుతున్న బట్టలుచూసి ముక్కున వేలేసుకున్నది. కానీ ఆమె అనసూ యను మెచ్చుకోలేదు. ఆమె దగ్గర మాయలేవో వున్నాయనీ, అందువల్లనే ఎంత కష్టమైన పనులైనా చేయగలుగుతున్నదనీ అనుకున్నది.\nఅయితే, అన్ని మాయలుండీ అనసూయ తనకు అణిగిమణిగి వుంటున్నది కాబట్టి, ఆ శక్తులకు తాను భయపడనవసరం లేదనుకున్నది.\nఅప్పటి నుంచీ రంగమ్మ, అసాధ్యమైన పనులన్నీ అనసూయకు చెప్పి చేయించు కుంటూ, తను ఎంతో సుఖపడసాగింది.\nఅలా రెండు నెలలు గడిచేసరికి — అన సూయకు సాయపడేందుకు సీసాలో దయ్యం తొంభై ఎనిమిది సార్లు బయటకు వచ్చింది. ఇక రెండేరెండు సార్లు తనకు సాయపడి, తనదారిన తను వెళ్ళిపోతుంది! ఆ తర్వాత తన కష్టాలు మళ్ళీ మొదలు! ఇలా ఆలోచిస్తూ దుఃఖంతో అనసూయ గదిలో ఒక మూల కూర్చున్నది.\nఇంతలో అటుగా వచ్చిన రంగమ్మ, అన సూయ మీద చిరాకుపడుతూ, “ఏమిటలా తీరిగ్గా కూర్చున్నావు? పెరటి బావి నీళ్ళు ఉప్పగా వుండడంవల్ల, మంచినీళ్ళ కోసం కాలవచుట్టూ తిరగవలసి వస్తున్నది. బావి నీరంతా తోడి మంచినీటితో నింపు. వెళ్ళు!” అన్నది.\nరంగమ్మ గదిలోంచి బయటికి పోగానే, అనసూయ సీసాలోని దయ్యాన్ని పిలిచి, రంగమ్మ గొంతెమ్మ కోరిక గురించి చెప్పింది.\nదయ్యం విసుగ్గా ముఖం పెట్టి, \"నీకోసం ఇప్పటికెన్నో కష్టమైన పనులు చేశాను. నీ కవి చిటికెల మీద జరిగిపోయినట్టు కనబడి నా, నువ్వు పడ్డంత శ్రమ నాకూ వుంటుంది. అయినా నీకు నా మీద జాలి కలగడం లేదు. నానాటికీ మరింత కష్టమైన పనులు చెబుతున్నావు!\" అన్నది.\n\"ఏం చేయను? నాకిలాంటి పనులు ఇష్టంలేదు. కానీ ఆ దుష్టురాలి కారణంగా చెప్పవలసి వస్తున్నది,\" అన్నది అనసూయ.\n“సరే, దీనితో తొంభై తొమ్మిది పనులవు తాయి. ఇంకొక్క పని మాత్రమే నువ్వు నాకు చెప్పాలి. ఆ తర్వాత ఏం చేస్తావు?\" అని అడిగింది దయ్యం జాలిగా.\n\"మళ్ళీ ఆత్మహత్యకు ప్రయత్నిస్తాను,\" అన్నది అనసూయ కన్నీళ్ళు తుడుచుకుంటూ.\nఅప్పుడు దయ్యం ఒక క్షణం ఆలోచించి, \"అయితే ఒక పని చెయ్యి. నేను ఎంతో మంచి వాడైన నా మనవడి భార్యను, ఈ రంగమ్మలాగే నానాబాధలూ పెట్టడం వల్లనే, దయ్యాన్నయి నీకు సేవలు చేసుకోవలసి వచ్చింది. ఈ రంగమ్మ కూడా నాలాంటిదే కాబట్టి, మనమొక ఉపాయం పన్నుదాం. ఇంకొకసారి రంగమ్మ నీకు కష్టమైన పని చెప్పగానే నన్ను పిలిచి, ఆవిణ్ణి చంపేయమని చెప్పు. నే నా పనిచేసి, రంగమ్మదయ్యాన్ని సీసాలో పెట్టి నా దారిన నేను పోతాను. ఆ తర్వాత, ఆ దయ్యం చేత నీ కసి తీరా పనులు చేయించుకోవచ్చు!\" అని చెప్పి, క్షణాల మీద నూతి నీటిని మంచినీళ్ళుగా మార్చి సీసాలోకి వెళ్ళిపోయింది.\nఈలోగా అనసూయ ఏం చేస్తున్నదో చూడాలని అటుగా వచ్చిన రంగమ్మ చెవుల్లో, ఈ సంభాషణ పడనేపడింది. దానితో ఆమెకు ఇన్నాళ్ళుగా ఏం జరుగుతున్నది అర్థమైంది. అంతే! రంగమ్మ ఆ క్షణం నుంచీ అనసూ యకు కష్టమైన పనులు చెప్పలేదు. నూరవపని దొరక్క సీసాలో దయ్యం సీసాలోనే వుండిపో యింది.",
            "book_page_end": 41
        },
        {
            "title": "చిలుకజోస్యం",
            "book_page_start": 42,
            "pdf_page_start": 42,
            "pdf_page_end": 44,
            "author": "రామవరపు గణేశ్వరరావు",
            "genre": "హాస్యం",
            "moral": "అనవసరమైన కుతూహలం, కాలయాపన వలన వచ్చిన అవకాశాన్ని పోగొట్టుకోకూడదు.",
            "keywords": [
                "స్వయంవరం",
                "సందీపుడు",
                "చిలుక జోస్యం",
                "వేషాలు",
                "కాలయాపన"
            ],
            "characters": [
                "సందీపుడు",
                "రత్నమాల",
                "చిలుక",
                "విశాఖ రాకుమారుడు"
            ],
            "locations": [
                "ముద్గలదేశం",
                "త్రిశాంబి"
            ],
            "content": "ముద్గలదేశ రాజు, తన కుమార్తె రత్నమాల స్వయంవరానికి, ఆహ్వానాలు అన్ని దేశాల రాజులకూ పంపాడు. ముద్గలకు పొరుగు దేశమే త్రిశాంబి. దాని యువరాజు సందీపుడు. అతడు లోగడ రత్నమాల అందచందాల గురించి వినివున్నాడు. ఆమెతో వివాహానికి ఎదురు చూస్తున్నాడు.\nసందీపుడు,తనను రాకుమారితప్పక వరి స్తుందన్న నమ్మకంతో, ఉత్సాహంగా ముద్గల రాజధానికి కాస్త ముందుగానే చేరుకున్నాడు. స్వయంవర ముహూర్తానికి ఇంకా చాలా వ్యవధి వున్నది. వెంటనే వెళ్ళి రాజసభలో ప్రవేశిస్తే, స్వయంవరానికి వచ్చిన ఇతర రాకుమారుల కంటబడడం జరుగుతుంది. అది అతడికి ఇష్టంలేదు. అందువల్ల, అతడు కొంతసేపు విశ్రాంతి తీసుకుని, నగర వీధు లలో వింతలూ, విశేషాలూ చూసి వద్దామని బయల్దేరాడు.\nసందీపుడు ఒక వీధి వెంట నడుస్తూ, ఒక చోట చిన్న మందిరం బయట వేలాడ కట్ట బడిన ఒక చిత్రమైన ప్రకటన చూశాడు. అదేమంటే - చిలుక జోస్యం — ఒక వరహా మాత్రమే!\nఅతడు ఆ జోస్యం ఏమిటో తెలుసుకుం దామన్న కుతూహలంతో, వరహా చెల్లించి, మందిరం లోపలికి వెళ్ళాడు. అక్కడ వేళ్ళాడు తున్న పంజరంలో ఒక చిలుక వున్నది. అది మాటలు నేర్చిన చిలుక.\nఆచిలుక,సందీపుడిని చూస్తూనే, “త్రిశాంబీ రాకుమారులకు స్వాగతం, సుస్వాగతం! మా రాకుమారి రత్నమాల స్వయంవరానికి వచ్చిన మీరు, మాకు ఆప్తులు, మీకు శుభం కలుగు గాక!\" అన్నది.\nఆ మాటలు విన్న సందీపుడు తృళ్ళి పడ్డాడు. తనెవరో, ఏ పని మీద వచ్చాడో, ఈ చిలుక ఎలా ఊహించగలిగిందో అతడికి అంతు బట్టలేదు. సాలోచనగా తాను ధరించిన దుస్తులకేసి చూసుకున్న సందీపుడికి చప్పున ఒక అనుమానం కలిగి, తన విడిదికి చేరుకు న్నాడు.\nఅక్కడ సందీపుడు, తను ధరించిన రాజో చితమైన దుస్తులు విప్పి వేసి, సాధారణ పౌరులు ధరించే దుస్తులు వేసుకున్నాడు. తర్వాత చిలుక వున్న మందిరానికి వెళ్ళి, మళ్ళీ ఒక వరహా చెల్లించి లోపల ప్రవేశిం చాడు.\nచిలుక, అతణ్ణి చూస్తూనే, \"త్రిశాంబీ రాకుమారులకు, మరొకసారి ఘన స్వాగతం! మా రాకుమారి రత్నమాల స్వయంవరానికి వచ్చిన మీరు, మాకు ఆప్తులు, మీకు శుభం కలుగుగాక!\" అన్నది.\nఇది విన్న సందీపుడికి ఎక్కడలేని ఆశ్చర్యం కలిగింది మొదటిసారి తను ధరిం చిన రాజోచితమైన దుస్తులు చూసి, చిలుక తనెవరైందీ గ్రహించి వుండాలి. మరిప్పుడు తను అతి సామాన్యమైన పౌరుడు ధరించే దుస్తుల్లో వున్నాడే! అయినా చిలుక తనను ఎలా గుర్తు పట్టగలిగింది?\nసందీపుడు కొద్దిసేపు ఆలోచించి, ఏదో మంచి ఉపాయం తట్టిన వాడిలా తలాడిస్తూ మందిరం నుంచి బయటకు వచ్చి, దారిలో ఒక చోట క్షుర కర్మ చేయించుకున్నాడు. తర్వాత దాపుల నున్న ఒక దుకాణంలోకి వెళ్ళాడు.\nఆదుకాణంలో రకరకాల దుస్తులు వున్నవి. వాటిల్లో సాధు సన్యాసులు ధరించే దుస్తులు, సందీపుడిని బాగా ఆకర్షించినై. కాని, సాధారణంగా అలాంటి వాళ్ళు, జోస్యం చెప్పించుకునేందుకు వెళ్ళరు. పగటివేషగాళ్ళ దుస్తులు, అతడికి నచ్చినా అవి తనహెూదాను కించపరచగలవన్న భావం కలిగింది. చివరకు బాగా ఆలోచించి, సందీపుడు, పురోహితులు ధరించే దుస్తులు కొని విడిది చేరాడు.\nఈసారిసందీపుడికి, పురోహితుడిలాదుస్తులు ధరించడం కొంత శ్రమ అయింది. అయినా పట్టుదలగా బిళ్ళగోచీతో పంచబిగించి, నుదు టికి ఇంత విభూది దట్టించి, అంగవస్త్రం భుజాన వేసుకుని, నిండు పురోహితుడి వేషంలో చిలుక వున్న మందిరం చేరి, మరొకసారి వరహా చెల్లించి లోపల ప్రవేశించాడు.\nచిలుక, అతణ్ణి చూస్తూనే కిలకిలమని నవ్వి, “త్రిశాంబీ రాకుమారుల పునరాగమనా నికి, నా ధన్యవాదాలు! మా రాకుమారి రత్న మాల స్వయంవరానికి, మీరు ఎంతో దూరం నుంచి ఎన్నో ప్రయాసల కోర్చి వచ్చారు. కాని, ఆ స్వయంవర ముహూర్తం ఇంతకు ముందే ముగిసిపోయింది. మా రాకుమారి, విశాఖ రాకుమారుడి మెడలో వరమాల వేసి, అతణ్ణి వరించింది. వచ్చిన పని మరిచి, లేనిపోని కుతూహలం కొద్దీ నా దగ్గ రకు వచ్చి అనవసర కాలయాపనతో, అవకా శాన్ని చేజేతులా జారవిడుచుకున్న వారిలో, మీరు ఆరవ వారు. వారితోపాటు, మీకూ నా హృదయపూర్వక సానుభూతి. అంతేకాక, నా జోస్యం కోసం మూడుసార్లు వచ్చినందుకు కృతజ్ఞతలు!\" అంటూ రెక్కలను టపటపలా డించింది.\nఆమాటలతో, సందీపుడికి తనెంత తెలివి మాలిన పనిచేసిందీ అర్థమైంది. తన రాజ్యం నుంచి పనిగట్టుకువచ్చి, రాకుమారి స్వయం వరానికి వెళ్ళకపోవడమే కాక, చిలుకజోస్యం పరీక్షించేందుకు రకరకాల వేషాలు వేశాడని నలుగురికీ తెలిస్తే, తను నవ్వుల పాలు కాక తప్పదు!\nసందీపుడు ఇలా ఆలోచిస్తూ, పుట్టెడు దిగులుతో విడిది చేరి, చుట్టుపక్కల ఎవ్వరికీ చెప్పకుండా రహస్యంగా తన రాజ్యానికి బయలుదేరాడు.",
            "book_page_end": 44
        },
        {
            "title": "మహాభారతం-18",
            "book_page_start": 45,
            "pdf_page_start": 45,
            "pdf_page_end": 51,
            "author": "చందమామ బృందం",
            "genre": "పౌరాణికం",
            "moral": "శక్తిని, తెలివిని ఉపయోగించి కష్టాలను అధిగమించవచ్చు. ప్రేమ విషయంలో మోసపూరిత వ్యూహాలు కూడా పనికివస్తాయి.",
            "keywords": [
                "అర్జునుడు",
                "సుభద్ర",
                "కృష్ణుడు",
                "యతివేషం",
                "శాపవిమోచనం",
                "నారీతీర్థాలు",
                "చాతుర్మాస్యం"
            ],
            "characters": [
                "అర్జునుడు",
                "కృష్ణుడు",
                "సుభద్ర",
                "బలరాముడు",
                "వర్గ",
                "చిత్రాంగద",
                "బభ్రువాహనుడు",
                "దేవకీదేవి"
            ],
            "locations": [
                "సౌభద్ర తీర్థం",
                "ప్రభాస తీర్థం",
                "ద్వారక",
                "రైవతకాద్రి",
                "మణిపురం"
            ],
            "content": "దక్షిణ సముద్ర తీరప్రాంతంలో సౌభద్రమనే తీర్థం ఉన్నది. అర్జునుడు దానిలో స్నానం చెయ్యటానికి ఉపక్రమిస్తూండగా, అక్కడ ఉండే బ్రాహ్మణులు అతన్ని వారించి, ఈ విషయాలు తెలిపారు:\nఈ సౌభద్రతీర్థంతోబాటు, పాలోమ, కారం డవ, ప్రసన్న, భారద్వాజ తీర్థాలు కూడా ఆ ప్రాంతంలో ఉన్నాయి. నూరేళ్లుగా ఈ అయిదు తీర్థాలలోనూ ఎవరూ స్నానాలు చెయ్యటం లేదు. కావటానికి అవి పుణ్య తీర్థాలేగాని, వాటిలో మొసళ్ళు చేరాయి. వాటిలోకి దిగటం చాలా ప్రమాదకరం.\nఈ సంగతి వినికూడా అర్జునుడు, తాను మొసలికి భయపడి, సౌభద్రతీర్థంలో స్నానం చెయ్యకపోవటం, పౌరుషహీనమనుకున్నాడు. ఇంతవరకూ అతను ఏ ఒక తీర్థాన్నీ విడవ కుండా సేవిస్తూ వస్తున్నాడు. అందుచేత ఈ తీర్థంలో కూడా సంకోచించకుండా దిగేశాడు.\nనీళ్ళ కదలిక తెలుసుకుని ఆ తీర్థంలో ఉన్న పెద్ద మొసలి గబగబా వచ్చి అర్జునుడి పాదం పట్టుకున్నది. అర్జునుడు దానిని అలాగే ఒడ్డు దాకా ఈడ్చుకు వచ్చి, నీటిలో నుంచి నేల మీదికి విసిరివేశాడు. వెంటనే దానికి మొసలి రూపం పోయి, కుదురైన అందమైన స్త్రీ రూపం వచ్చింది. ఈ మార్పు చూసి అక్కడ ఉన్న బ్రాహ్మణులతో పాటు అర్జునుడు కూడా దిగ్రమ చెంది, “ఓసుందరీ, నువ్వు ఎవతెవు? ఏ కారణం చేత మొసలిరూపం ధరించి ఈ మడుగులో ఉన్నావు? ఎలా మొసలి రూపం పోయింది?\" అని అడిగాడు.\nఆమె అర్జునుడితో, “నేనొక అప్సరసను, నా పేరు వర్గ. సౌరభేయి, సమీచి, పస, లత అనే నా నలుగురు చెలికత్తెలూ శాపకారణంగా నాలాగే మొసళ్ళుగా మారారు. నాకు శాప విమోచనం కలిగించినట్టే వారికి కూడా కలి గించి, పుణ్యం కట్టుకో,” అన్నది.\n“మీకు ఈ భయంకరమైన శాపం ఎందుకు వచ్చింది?\"అని అర్జునుడు అడిగాడు. దానికి వర్గ తమ కథ ఇలా చెప్పింది:\n“మేము అయిదుగురమూ దిక్పాలకుల నగరాలు చూడటానికి బయలుదేరి, అవి చూసుకుంటూ భూలోకానికి వచ్చాం. ఒక వనంలో మాకు ఒక బ్రాహ్మణుడు తపస్సు చేసుకుంటూ కనిపించాడు. అతను ఎంతో అందంగా ఉన్నాడు. దారుణమైన తపస్సులో ఉండి, అగ్నిహెూత్రుడిలాగా వెలిగిపోతున్నాడు. అతని తపస్సు పాడుచెయ్యాలని మాకు దుర్బుద్ధి పుట్టింది. అతని ఎదట ఉద్రేకం కలిగించే మాటలాడాం; అతనికి మా మీద అభిమానంకలిగించటానికిగానుచాలాపాటలు పాడాం; రకరకాల నాట్యాలు చేశాం. మేము ఏం చేసినా అతను చలించలేదు. మమ్మల్ని గడ్డిపోచల కన్న హీనంగా చూశాడు. అతనికి మనసు చలించే పనులు చేశాం. అతనికి కోపం వచ్చింది. మమ్మల్ని మొసళ్ళు కమ్మని శపించాడు! మేము వెంటనే అతని కాళ్ళమీద పడి, ఆడవాళ్ళ మీద అంతగా ఆగ్రహించటం అన్యాయమన్నాం. ఇలాటి శాపం అనుభవిం చటంకన్న చావు మేలన్నాం. అంటే, ఆయన మాకు నూరేళ్ళపాటు మొసలిజీవితం తప్పదనీ, ఆ తరవాత ఎవరు మమ్మల్ని పట్టుకుని ఒడ్డున పడవేసినా మా శాపం తీరిపోతుందనీ అన్నాడు. అది మొదలు మేమిక్కడ అయిదు తీర్థాలలోనూ మొసళ్ళ రూపంలో ఉన్నాం. నావెంట మిగిలిన నాలుగు తీర్థాలకా వచ్చి నా చెలికత్తెల శాపం కూడా తీర్చి, ఈ తీర్థాలన్నిటినీ పవిత్రం చెయ్యి.”\nఆమెకోరిన ప్రకారంగానే అర్జునుడు మిగి లిన నాలుగు తీర్థాలలోనూ దిగి, అందులో ఉన్న అప్సరసలకు శాపవిమోచనం కలిగిం చాడు. అటుతరవాత ఆ అయిదు తీర్థాలకూ నారీతీర్థాలనే పేరు వచ్చింది.\nఅర్జునుడు అక్కడి నుంచి తిరిగి మణి పురానికి వచ్చి, చిత్రాంగదతో కాపురం చేశాడు. కాలక్రమాన చిత్రాంగదకు బభ్రువాహనుడనే కొడుకు కలిగాడు. ఆ పిల్లవాణ్ణి చిత్రాంగద తండ్రికి వంశోద్ధారకుడుగా ఇచ్చేసి, అర్జునుడు, అక్కడికి సమీపంలోనే ఉన్న ప్రభాసతీర్థానికి వెళ్ళి, అందులో స్నానం చేసి, ఆ రాత్రి కొద్దిపాటి వర్షం పడుతూంటే, ఒక మర్రిచెట్టు కింద పడుకున్నాడు.\nఅక్కడ అర్జునుడికి గదుడనే యాదవుడు తటస్థపడి, కృష్ణుడి చెల్లెలైన సుభద్ర అంద చందాలను గురించి మాట్లాడాడు. సుభద్ర తిలోత్తమను మించిన అందగత్తె అని అర్జు నుడు అదివరకే విన్నాడు. అతనికి ఇప్పుడు ఆ సుభద్రను చూడాలనీ, ఆమెను సాధించు కోవాలనీ ఆలోచన పుట్టింది. ప్రభాసతీర్థానికి ద్వారక ఏమంత దూరం కాదు. అక్కడికి పోతే కృష్ణుడు కనబడతాడు.\nయాదవులకు యతులంటే చాలా భక్తి. అందుచేత అర్జునుడు యతివేషం వేసుకుని ద్వారకకు వెళ్ళటానికి నిశ్చయించాడు. ఈ లోపల, అర్జునుడు తీర్థయాత్రలు చేస్తూ ప్రభాస తీర్థంచేరినవార్త వేగుల వాళ్ళ ద్వారా ద్వారకకు చేరింది. కృష్ణుడు అతన్ని చూడటానికి ప్రభాస తీర్థానికి వచ్చి, “ఇదేమిటి, అర్జునా?ఈ మారు వేషం వేశావు దేనికి?\" అని అడిగాడు.\nఅర్జునుడు తన మనసులో ఉన్న కోరికను కృష్ణుడికి చెప్పుకున్నాడు. కృష్ణుడు దాన్ని ఆమోదించి, అర్జునుణ్ణి రైవతకాద్రి మీద ఉంచటానికి నిశ్చయించి తన వెంట తీసుకు వచ్చాడు. అక్కడ కృష్ణార్జునులు ఆ పగలూ, రాత్రీ కబుర్లతో గడిపారు. సుఖమైన భోజనం చేశారు, నృత్య గాన వినోదాలు అనుభవిం చారు. మర్నాడు తెల్లవారగానే కృష్ణుడు అర్జునుడికి రైవతకాద్రి మీద అన్ని సదు పాయాలూ ఏర్పాటు చేసి, ద్వారకకు వెళ్ళి పోయాడు.\nతరవాత కొద్ది రోజులకే యాదవులు రైవ తకాద్రి మీద ఒక గొప్ప ఉత్సవం జరిపారు. ఆ ఉత్సవం చూడటానికి ద్వారక నుంచి వసుదేవుడూ, ఉగ్రసేనుడూ, అక్రూరుడూ, బలరాముడూ, కృష్ణుడూ, ప్రద్యుమ్నుడూ మొద లైన యాదవకుమారులూ; దేవకీదేవీ, రేవతీ, రుక్మిణీ,సత్యభామా, జాంబవతీ మొదలైన అంతఃపుర స్త్రీలూ, సుభద్ర మొదలుగాగల కన్యలూ వచ్చారు. ఆ అందరి మధ్యా తిరిగే సుభద్రను చూసి అర్జునుడు సంతసం చెందాడు. ఉత్సవం ముగియగానే అందరూ ద్వారకకు తిరిగి వెళ్ళిపోయారు.\nకృష్ణుడి అనుమతితో అర్జునుడు రైవత కాద్రిని విడిచిపెట్టి, ద్వారకను ఆని ఉన్న ఒక ఉద్యానవనానికి చేరాడు. అక్కడికి వాహ్యా ళికి వచ్చే బలరాముడు మొదలైన యాదవులు అర్జునుణ్ణి చూసి, దొంగయతి అని తెలియక, అతనికి నమస్కారాలు చేసి, “తమరు ఏయే పుణ్యతీర్థాలు చూశారు? ఏయే పుణ్య క్షేత్రాలకు వెళ్ళారు? ఇక్కడ ఎంతకాలం ఉంటారు?” అని అడిగారు. అర్జునుడు వారికి తగిన జవా బులిచ్చి, “చాతుర్మాస్యం ఇక్కడనే జరుపుదామ నుకుంటున్నాను,\" అన్నాడు. చాతుర్మాస్యం అంటే ఆషాఢ శుక్లపక్షం నుంచి, కార్తీక శుక్లపక్షందాకా నాలుగు నెలలు జరిపే నిష్ఠ.\nఈ మాటవిని బలరాముడు చాలా సంతోషించి, తన వెంట ఉన్న కృష్ణుడితో, “ఈ యతికి సుభద్ర ఇంటి సమీపంలో ఉన్న పొదరింట్లో వసతి ఏర్పాటు చేతాం. ఏమంటావు?\" అన్నాడు.\n“ఈ యతి చూడబోతే అందగాడుగా ఉన్నాడు. మన సుభద్రకూడా సౌందర్యవతి. అందుచేత చివరకు ఎలా పరిణమిస్తుందోనని నా భయం!\" అన్నాడు కృష్ణుడు.\n\"అలా అందరినీ సంశయించటం తగదు. ఈ యతికి సుభద్ర మందిరమే సరిఅయినది,” అన్నాడు బలరాముడు. కృష్ణుడు తన అన్న మాటతోసివెయ్యటంభావ్యంకాదన్న ధోరణిలో బలవంతాన ఒప్పుకున్నట్టు నటించి, అర్జునుణ్ణి సుభద్ర మందిరం ఆవరణలో చేర్చి, అతని రహస్యాన్ని రుక్మిణీ, సత్యభామలకు మాత్రం తెలిపాడు. తరవాత సుభద్రతో, \"అమ్మా, యతినినీతోటలో విడిది చేయించాం. నువ్వూ, నీ చెలికత్తెలూ అతను చెప్పినట్టు వింటూ, అతనికి కావలసిన ఉపచారాలన్నీ చెయ్యాలి. అతని భోజనం, స్నానం విషయంలో అజాగ్ర త్తగా ఉండకు. యతి సేవచేసి యాదవ కన్యలు ఎన్నో శుభాలు పొందారు,” అన్నాడు.\nకృష్ణుడు చెప్పినట్టుగానే సుభద్ర అర్జునుడికి సమస్త ఉపచారాలూ లోటులేకుండా చేస్తూ వచ్చింది. సుభద్ర అందం చూసి అర్జునుడు పరమానందం చెందాడు. అతని తీర్థయాత్రల గడువు ఎప్పుడో దాటిపోయింది. కాని ఇంద్ర ప్రస్థానికి తిరిగి పోవాలన్న ఆలోచన అతనికి ఏమాత్రమూ లేదు.\nఅర్జునుడి స్థితి ఇలా ఉంటే, సుభద్ర కూడా అర్జునుడి కోసమే కలవరిస్తున్నది. ఆమెకు అర్జునుడంటే గొప్పభావం కలిగించిన వాడు గదుడనే యాదవుడే. అదీగాక, కృష్ణుడు అర్జునుణ్ణి పదిమందిలోనూ గొప్పగా మెచ్చు కోగా ఆమె విన్నది. యాదవులు తమ పిల్ల లను దీవించేటప్పుడు, “అర్జునుడంత విలు కాడివి కా!\" అనటం ఆమెకు తెలుసు. వీట న్నిటి మూలంగా సుభద్ర మనస్సులో అర్జునుడు బాగా స్థిరపడ్డాడు. అందుచేత, ఎవరైనా కురుజాంగల దేశాల నుంచి వచ్చి నప్పుడు ఆమె అర్జునుడి వార్తలు అడిగి తెలుసుకునేది, అతని వర్ణనలు ఎంతో శ్రద్ధగా వినేది.\nఒకనాడు అర్జునుడు ఒంటరిగా ఉన్న ప్పుడు సుభద్ర అతని సపర్యలన్నీ ముగించి, “మీరు ఏ దేశాలు చూశారు? మీకు ఇంద్ర ప్రస్థం తెలుసా? మా మేనత్త కుంతీదేవి క్షేమంగా ఉన్నదా? ధర్మరాజు మొదలైన వారు కులా సాగా ఉన్నారా? పెద్ద కళ్ళూ, పొడుగాటి చేతులూ గల అర్జునుడు మీకు తెలుసా? అతను మహాశూరుడు, పరాక్రమ వంతుడు,” అన్నది.\nదానికి అర్జునుడు, “ఇంద్రప్రస్థంలో కుంతీ, పాండవులూ, ద్రౌపదీ సుఖంగా ఉన్నారు. వారికి తెలియకుండా అర్జునుడు మాత్రం యతివేషం వేసుకుని, ద్వారకలో సుభద్ర ఎదుట ఉన్నాడు! నేను అర్జునుణ్ణి. నీకు నా పైన గల ప్రేమకంటే నాకు నీపైన ఎన్నోరెట్లు ప్రేమ ఉన్నది. ఒక మంచి రోజున నేను నిన్ను పెళ్ళాడి వైభవంగా ఉంటాను,” అన్నాడు.\nసుభద్ర సిగ్గుపడిపోయి, తల ఎత్తలేదు. అర్జునుడు తన లతాగృహానికి వెళ్ళిపోయాడు.\nవారిద్దరి మనస్థితీ గ్రహించి కృష్ణుడు అర్జునుడి సేవలకు రుక్మిణిని నియోగించాడు. అర్జునుణ్ణి ప్రత్యక్షంగా చూసినది మొదలు సుభద్ర పిచ్చి ఎత్తిన దానిలాగా అయిపోయి, నిద్రాహారాలు మానేసింది.\nదేవకీదేవి తన కూతురి అవస్థ గ్రహించి, “ఎందుకు కుమిలి పోతావే, పిచ్చిదానా? నీ విషయం మగవాళ్ళతో చెప్పి నీ కోరిక తీరే టట్టు చూస్తాను,\" అని మాట ఇచ్చింది.\nఆమె సుభద్ర విషయం తనభర్త అయిన వసుదేవుడికి చెప్పింది. ఆయన ఈ సంగతి ఉగ్రసేనుడికి, అక్రూరుడికీ, మరికొందరు హితులకూ చెప్పి, కృష్ణుడి అనుమతితో, బలరాముడికి తెలియకుండా, పది రోజుల అనంతరం సుభద్రార్జునుల వివాహానికి ముహూర్తం నిశ్చయించాడు. అందుకోసం అంతర్జ్వీపంలో పన్నెండు రోజుల పాటు ఉత్సవం జరపాలని చాటింపు వేయించాడు.\nఈ అంతర్ద్వీపం పది యోజనాల నిడివి గలది. ఈ ఉత్సవం కోసం ద్వారక నుంచి ఆబాలగోపాలమూ ఆ ద్వీపానికి వెళ్ళారు.\nతన వివాహానికి కృష్ణుడు కూడా దగ్గిర ఉండాలనే ఉద్దేశంతో అర్జునుడు సుభద్రను పురికొల్పికృష్ణుణ్ణి అడిగించాడు; ఆమె కృష్ణు డితో, \"అన్నా, నువ్వు కూడా అంతర్ద్వీపానికి పోతే యతి సేవ సాగదు. అందుచేత నువ్వు ఉండిపో!” అన్నది.\nదానికి కృష్ణుడు, “ఈసమయంలో యతి సేవకు నువ్వుతప్ప ఇంకెవరూ పనికి రారు,” అనితానుకూడాఅంతర్ద్వీపానికివెళ్ళిపోయాడు.",
            "book_page_end": 51
        },
        {
            "title": "చందమామ కబుర్లు",
            "book_page_start": 52,
            "pdf_page_start": 52,
            "pdf_page_end": 52,
            "author": "చందమామ బృందం",
            "genre": "విజ్ఞానం",
            "moral": "కాలం గురించి, విద్య గురించి, కష్టాల నుంచి బయటపడే ధైర్యం గురించి తెలుసుకోవడం.",
            "keywords": [
                "భూమి వయస్సు",
                "అన్వర్ ఫాజల్",
                "బ్రెజిల్",
                "పాఠశాల",
                "స్కాట్ ఓ'గ్రేడీ",
                "ఉపాధ్యాయుడు"
            ],
            "characters": [
                "అన్వర్ ఫాజల్",
                "కేప్టన్ స్కాట్ ఓ'గ్రేడీ"
            ],
            "locations": [
                "బ్రెజిల్",
                "అమెరికా వైమానికదళ పాఠశాల",
                "బోజ్నియా"
            ],
            "content": "నలభై ఆరేళ్ళే!\nమనం నివసిస్తున్న భూమి వయసు 46 సంవత్సరాలే అంటున్నాడు అంతర్జాతీయ నిపుణుడు అన్వర్ ఫాజల్. వినడానికి పిచ్చి ప్రలాపనలా ఉందా? పైకి అలా అని పించినప్పటికీ, అదేం కాదు. ఈ భూమి ఏర్పడి 46,00 మిలియన్ సంవత్సరాలయిందని శాస్త్రజ్ఞులు అభిప్రాయ పడుతున్నారు. దీనినే ఆయన తేలికగా గుర్తించడానికి వీలుగా 46 సంవత్సరాలని కుదించి చెప్పాడు. బెంగ ళూరులో ఇటీవల జరిగిన ఒక సమావేశంలో ఉపన్యసిస్తూ అన్వర్ ఫాజల్ – భూమి 'బాల్యం' 'యువప్రాయం' గురించి మనకేమీ తెలియదు: నిజానికి మనకు తెలిసిం దంతా గత నాలుగేళ్ళుగా జరిగినవే. రాక్షసబల్లులు ఒక సంవత్సరం క్రితమే ఉండేవి. ఒక వారం క్రితమే భూమి మంచు యుగం నుంచి బయటపడింది నాలుగుగం టల నుంచే మనుషులు భూమిమీద తిరుగాడు తున్నారు. వ్యవసాయం ప్రారంభమై ఒక గంటే అయింది. పారిశ్రామిక విప్లవం జరిగి ఒక్క నిమిషమే అయింది. గత60 సెకనులలో 500 జాతుల జంతువులు నాశనమైపో యాయి - అని చెప్పి ఆయన తన ఉపన్యాసం ముగిం చాడు. ఇప్పుడు తెలిసింది కదా నిపుణుడి నలభై ఆరేళ్ళ ఆంతర్యం?\nమళ్ళీబడికి!\nవిద్యాభ్యాసం జీవితాంతం కొనసాగుతుందనిఅం టారు. జీవితంలో మళ్ళీ ఎప్పుడో ఒకసారి బడికి వెళ్ళి చదవాలనికాదు దీనికి అర్థం. అయితే దక్షిణ అమెరికా బ్రెజిల్ దేశానికి చెందిన కొందరు ప్రముఖులు నిజంగానే మళ్ళీ బడికి వెళ్ళవలసి వచ్చింది. పలువురు రాజకీయ నాయకులకు చాలినంత రాజకీయ పరిజ్ఞానం, అనుభవం లేకపోవడంతో తమ బాధ్యతలను సక్రమంగా నెరవేర్చలేక పోతున్నారు. ఇటీవల అటువంటి 180 మంది శాసన సభ్యులు, మేయర్లు, కౌన్సిలర్లు - రాజకీయ, సామాజిక, ఆర్థిక విషయాలను బడికి వెళ్ళి మరీ నేర్చుకున్నారు. మనదేశంలో కొత్తగా పార్లమెంటుకు ఎన్నికయిన సభ్యు లకు-లోక్ సభ, రాజ్య సభ కార్య కలాపాలకు, సంబం ధించిన విషయాలు తెలియజేయడానికి శిక్షణా తరగతులు ఏర్పాటుచేయడం తెలిసిన విషయమే.\nఉపాధ్యాయుడుగా మారిన విద్యార్థి!\nఅమెరికా వైమానికదళానికి చెందిన కేప్టన్ స్కాట్ ఓ గ్రేడీ,అమెరికా వైమానికదళ పాఠశాలలో 1991వసం||లో విద్యార్థిగా ఉండేవాడు. రెండేళ్ళ క్రితం అతడు శాంతి పరిరక్షక దళంతో బోజ్నియాకు వెళ్ళాడు. అతడు నడుపు తూన్న విమానాన్ని శత్రువులు కిందికి పడగొట్టారు. ఏ మాత్రం పరిచయంలేని వింత పరిసరాల మధ్య పడిపోయిన అతడు ఎన్నో కష్టాలకు ఓర్చుకుని ప్రాణాలు నిలబెట్టు కున్నాడు. ఆరు రోజుల తరవాత అతన్ని సురక్షిత ప్రాం తానికి చేర్చారు. ఇటీవల అతడు తనప్రాణాలు నిలుపు కోవడానికి చేసిన ప్రయత్నాలను అనుసరించిన పద్ధతు లను గురించి వివరించమని అతని వద్దకు 150 మంది ఉపాధ్యాయులు వచ్చారు. వారిలో అతడు చదువుకున్న వైమానిక దళ పాఠశాలకు చెందిన ఉపాధ్యాయులు కూడా ఉన్నారు. ఆ విధంగా అతడు తన ఉపాధ్యాయులకే పాఠాలు నేర్పిన విద్యార్థిగా మారాడు!",
            "book_page_end": 52
        },
        {
            "title": "నాగవల్లి",
            "book_page_start": 53,
            "pdf_page_start": 53,
            "pdf_page_end": 53,
            "author": "చందమామ బృందం",
            "genre": "విజ్ఞానం",
            "moral": "నాగవల్లి మొక్క యొక్క పౌరాణిక, వృక్షశాస్త్ర మరియు ఔషధ గుణాలను తెలియజేయడం.",
            "keywords": [
                "నాగవల్లి",
                "శ్రీవతి పుష్పం",
                "ఔషధగుణాలు",
                "మహావిష్ణువు",
                "ముస్సీండా ఫ్రాండోసా"
            ],
            "characters": [],
            "locations": [
                "బృందావన ప్రాంతం",
                "డార్జిలింగ్",
                "నీలగిరి"
            ],
            "content": "అదృష్టదేవతకు చాలా ఇష్టమైన పుష్పంగా శ్రీవతి పుష్పాన్ని చెబుతారు. దీనినే నాగవల్లి పుష్పం అనికూడా అంటారు. సత్వస్వరూపుడైన మహావిష్ణువుకు ప్రీతిపాత్రమైన తెలుపుగుర్తు ఈ చెట్టులో స్పష్టంగా కనిపిస్తుంది. దీనిని బెంగాలీలో నాగబలి అనీ, తమిళంలో వెళ్లైఇలై అనీ, మల యాళంలో పారాధోలీఅనీ, మరాఠీలో భుట్కేశ అనీ, హిందీలో పెదీనా అనీ అంటారు. వృక్షశాస్త్రం లోదీనిని ముస్సీండా ఫ్రాండోసా అని అంటారు.\nబాలకృష్ణుడు తిరిగిన ప్రదేశం అని చెప్పుకునే మధుర – భరత్పూర్ల మధ్య ఉన్న విశాల బృందావన ప్రాంతంలో ఈ చెట్లు విరివిగా ఉన్నాయి. పశ్చిమబెంగల్లోనిడార్జిలింగ్ ప్రాంతం లోనూ పడమటి కనుమలలోని నీలగిరి పరిసర ప్రాంతాలలోనూ ఈ నాగవల్లి చెట్లు ఎక్కువగా కనిపిస్తాయి.\nఆరు మీటర్ల ఎత్తు మాత్రమే పెరిగే ఈ చిన్న చెట్ల ఆకులు ముదురు పచ్చరంగులో ఉంటాయి. పచ్చటి ఆకుల మధ్య తెల్లగా ఒక పెద్ద ఆకు కనిపిస్తుంది. ఇది నిజానికి బాగా పెరిగిన పువ్వు రక్షకపత్రంలోని ఒక దళం మాత్రమే.\nఆకులు జతలు జతలుగా ఒకదాని కొకటి ఎదురెదురుగా ఉంటాయి. 12 సెం.మీ. పొడవుతో అండాకారంలో మొనదేలి ఉంటాయి. మధ్య ఉన్న ఈనె లావుగా రెండు వైపులా స్పష్టంగా కనిపిస్తుంది. ఆకు పై భాగంలో ముదురు పచ్చ గానూ, అడుగున అంటే రెండోవైపున లేతపచ్చ రంగుతోనూ ఉంటుంది,\nపువ్వుల లోపలి వైపు నారింజ రంగులోనూ, వెలుపలివైపు ఊదారంగులోనూ ఉంటుంది. పుష్ప కోశంలో ఐదుపత్రాలు ఉంటాయి. వాటిలో ఒకటి ఆకులాగా విచ్చుకుని పెద్దగా పెరుగు తుంది. మిగతా పత్రాలు రాలిపోతాయి. ఈ పూలను మాలలు కట్టి పర్వదినాలలో వాకిటి ముందు వేలాడ కడతారు.\nవీటి కాయలు అండాకారంలో పచ్చగా ఉం టాయి. పండిన తరవాత నలుపు రంగు లోకి మారతాయి. ఈ చెట్ల ఆకులనుంచి వేళ్ళ వరకు ప్రతిభాగమూ ఔషధ గుణాలు కలిగి ఉన్నాయి.",
            "book_page_end": 53
        },
        {
            "title": "దుర్వాసుడు",
            "book_page_start": 54,
            "pdf_page_start": 54,
            "pdf_page_end": 54,
            "author": "చందమామ బృందం",
            "genre": "పౌరాణికం",
            "moral": "అతి కోపం (ఆగ్రహం) వలన ఇతరులకు కష్టాలు కలుగుతాయి. వినయం, ఓర్పు గొప్ప లక్షణాలు.",
            "keywords": [
                "దుర్వాసుడు",
                "శాపం",
                "శకుంతల",
                "కృష్ణుడు",
                "పరీక్ష",
                "కోపం"
            ],
            "characters": [
                "దుర్వాసుడు",
                "పరమశివుడు",
                "శకుంతల",
                "దుష్యంతుడు",
                "కణ్వముని",
                "శ్రీకృష్ణుడు",
                "రుక్మిణి"
            ],
            "locations": [
                "కణ్వముని ఆశ్రమం",
                "ద్వారక"
            ],
            "content": "త్రిపురాసురుల సంహారం కోసం పరమశివుడు ఒక బాణం సృష్టించి, ప్రాణం పోసి ప్రయోగించాడు. ఆ బాణం రాక్షస సంహారం చేసి తిరిగివచ్చి పసిపాపలా శివుడి ఒడిలో వాలింది. దానిని చూసి ముచ్చటపడిన పరమశివుడు ఆ బాణాన్ని మానవ శిశువుగా మార్చాడు. ఆ శిశువే పెరిగి పెద్దవాడై దుర్వాసమునిగా పేరు తెచ్చు కున్నాడు.\nఆదిలో సంహారం కోసం సృష్టించబడినవాడు కావడం వల్ల, తపస్సంపన్నుడయిన మునిగా మారినప్పటికీ, ఆయనలోని సంహారగుణం ముక్కుమీది కోపంగా కొన సాగుతూనే వచ్చింది. స్వల్ప విషయానికి సైతం అమితా గ్రహం చెందేవాడు. అయితే, కొంతసేపటికి పరిస్థితులు గ్రహించి శాంతించేవాడు.\nమన పురాణకథలలో చాలావాటిలో దుర్వాసుడికి సంబంధం ఉన్నది. వాటిలో శకుంతలాదుష్యంతుల కథ అందరికీ తెలిసినదే. కణ్వముని ఆశ్రమంలో పెరిగిన శకుంతల దుష్యంతుణ్ణి రహస్యంగా గాంధర్వ వివాహం చేసుకున్నది. రాజధానికి ఎప్పుడు వచ్చినా స్వీకరించగలనని ఆమెకు మాట ఇచ్చి వెళ్ళాడు దుష్యం తుడు. ఒకనాడు దుర్వాసముని కణ్వముని ఆశ్రమానికి వచ్చాడు. ఆ సమయంలో శకుంతల దుష్యంతుణ్ణి గురించి ఆలోచిస్తూండడం వల్ల, ఆమె ముని రాకను గమనించలేదు. అంతే, తనకు అవమానం జరిగిపో యిందన్న ఆగ్రహంతో దుర్వాసుడు, \"నువ్వు ఎవరిని గురించిన ఆలోచనలతో నన్ను నిర్లక్ష్యం చేశావో, వాడే నిన్ను మరిచిపోవుగాక!\" అని శపించాడు. తెలియక చేసిన తప్పును క్షమించమని శకుంతల చెలికత్తెలు వేడుకోవడంతో ముని శాంతించి, శాపతీక్షణ్యాన్ని తగ్గిం చాడు.\nశకుంతల రాజధానీ నగరానికి వెళ్ళినప్పుడు దుష్యంతుడు మొదట ఆమెను గుర్తించకపోవడానికీ, ఆ తరవాత కొంతకాలానికి గుర్తించడానికీ దుర్వాసముని శాపమే కారణం!\nదుర్వాసుడి ప్రవర్తన మామూలు మనుషులతో మాత్రమే కాకుండా అవతారపురుషులతో సైతం దురుసుగానే ఉండేది. శ్రీకృష్ణుడు ద్వారకను పరిపాలిస్తున్నప్పుడు, దుర్వాసుడు ఒకనాడు ఆయనను పరీక్షించడానికి అక్కడికి వెళ్ళాడు. పాయసం కావాలన్నాడు. రుక్మిణీ కృష్ణులు స్వయంగా పాయసం తయారుచేసి తెచ్చారు. దానిని చూడగానే దుర్వాసుడు, \"ఈ పాయసాన్ని నీ శరీరానికి పూసుకో,\" అని కృష్ణుణ్ణి ఆజ్ఞాపించాడు. కృష్ణుడు మారు మాట్లాడకుండా సంతోషంగా చెప్పినట్టు చేశాడు. దుర్వా సుడు అంతటితో ఆగలేదు. రథం మీద కూర్చుని, గుర్రాలకు బదులు, తానెక్కిన రథాన్ని రుక్మిణీకృష్ణులే లాగాలని ఆజ్ఞాపించాడు. అదే ప్రకారం రుక్మిణీకృష్ణులు, రథాన్ని గుర్రాల్లా లాక్కుంటూ వెళ్ళి దాపులనున్న అర ణ్యంచేరగానే దుర్వాసుడు రథం దిగి ఆనంద బాష్పాలతో కృష్ణుణ్ణి కౌగిలించుకుని, \"తాపసుల పట్ల నీకున్న గౌరవం, ఓర్పూ, వినయగుణం అనన్య సామాన్యమైనవి. పాయసం పూసుకున్న నీశరీరాన్ని ఎటువంటి ఆయు ధాలూ గాయపరచలేవు!\" అని మెచ్చుకుని, వరమిచ్చి వెళ్ళిపోయాడు!\nకృష్ణుడు పాదాలకు మాత్రం పాయసం పూసుకోలేదు. అందుకే, అంతిమ కాలంలో లేడిచెవులని పొరబడి బోయవాడు వేసిన బాణం పాదానికి తగలడంతో కృష్ణుడు ప్రాణాలు విడిచాడు!",
            "book_page_end": 54
        }
    ],
    "statistics": {
        "total_stories": 15,
        "author_counts": {
            "చందమామ బృందం": 6,
            "మాచిరాజు కామేశ్వరరావు": 1,
            "చోడవరపు సత్యప్రకాశరావు": 1,
            "గ్రీకు పురాణగాథ": 1,
            "ఎన్. శివనాగేశ్వరరావు": 1,
            "రాఘవరాజు పట్టాభిరామరాజు": 1,
            "శివజ్యోతి": 1,
            "మీరా నాయర్": 1,
            "రాయవరపు ఆదినారాయణరావు": 1,
            "రామవరపు గణేశ్వరరావు": 1
        },
        "genre_counts": {
            "సంపాదకీయం": 1,
            "వ్యాసం": 1,
            "ఫాంటసీ కథ": 2,
            "నీతి కథ": 3,
            "పురాణగాథ": 1,
            "బేతాళ కథ": 1,
            "విజ్ఞానం": 3,
            "హాస్యం": 1,
            "పౌరాణికం": 2
        }
    }
}
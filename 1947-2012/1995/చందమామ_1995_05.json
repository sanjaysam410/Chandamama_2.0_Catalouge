{
    "book_id": "చందమామ_1995_05",
    "stories": [
        {
            "title": "ఐర్లాండులో శాంతికోసం",
            "book_page_start": 9,
            "pdf_page_start": 9,
            "pdf_page_end": 9,
            "author": "చందమామ బృందం",
            "genre": "చరిత్ర/విశేషాలు",
            "moral": "అంతర్జాతీయ శాంతి కోసం కృషి చేయడం, పూర్వ వైరాన్ని మర్చిపోవడం ముఖ్యం.",
            "keywords": [
                "ఐర్లాండు",
                "శాంతి",
                "ఐ.ఆర్.ఏ.",
                "బ్రిటన్",
                "రాజకీయం"
            ],
            "characters": [
                "జాన్ బ్రూటన్",
                "జెర్రీ ఆడమ్స్",
                "ఈమన్ దీవలేరా",
                "బిల్లింటన్"
            ],
            "locations": [
                "ఐర్లాండు",
                "వాషింగ్టన్",
                "గ్రేట్ బ్రిటన్"
            ],
            "content": "ఐర్లాండు ప్రజలకు సెయింట్ ప్యాట్రిక్స్డ్డే చాలా\nముఖ్యమైన రోజు. క్రీ||పూ|| 4వ శతాబ్దంలో అది సెల్ట్స్\nకాలనీగా ఉండేది. ఆ తరవాత 900 సంవత్సరాలకు\nఅక్కడ క్రైస్తవమతం వ్యాపించింది. ఇంగ్లాండులో\nపుట్టి, ఓడదొంగల వాతబడిన ప్యాట్రిక్, ఉత్తరోత్తరా\nక్రైస్తవ మిషనరీగా శిక్షణపొంది క్రీ.శ.450 ప్రాంతంలో\nఐర్లాండు చేరుకుని, అక్కడ క్రైస్తవ మతవ్యాప్తికి\nపాటుపడ్డాడు. ఆయనను ఐరిష్ ప్రజలు ఎంతగానో\nగౌరవిస్తారు. మార్చ్ 17వ తేదీ భక్తి శ్రద్ధలతో ఆయ\nనను స్మరించుకుంటారు.\nఈయేడు మార్చ్ 17వ తేదీ వాషింగ్టన్లోని 'వైట్\nహౌస్' ఇరువురు ఐరిష్ నాయకులకు అభినందన\nఏర్పాటు చేసింది. ఐరిష్ ప్రధానమంత్రి జాన్ బ్రూటన్,\nసిన్ఫీన్ నాయకుడు జెర్రీ ఆడమ్స్ ఈ అభినందన\nసభలో పాల్గొన్నారు. గత 25 సంవత్సరాలుగా బ్రిటన్\nతో యుద్ధం సాగిస్తున్న ఐరిష్ రిపబ్లికన్ ఆర్మీ (ఐ.\nఆర్.ఏ) రాజకీయ ప్రతినిధిగా జెర్రీఆడమ్స్ భావించ\nబడడం వల్ల, ఆయనను అమెరికా ఆహ్వానించడం\nబ్రిటన్ కు నచ్చలేదు. అయితే, ఐ.ఆర్.ఏ. యుద్ధ\nవిరమణను ప్రకటించి, గత సెప్టెంబర్ నెల నుంచి\nబ్రిటన్ సుస్థిరశాంతి కోసం మంతనాలు జరుపు\nతున్నది కాబట్టి, దాని రాజకీయ ప్రతినిధిని ఆహ్వా\nనించడంలో తప్పులేదని అమెరికా భావిస్తున్నది.\nఐర్లాండు – యునైటెడ్ కింగ్డమ్ (గ్రేట్\nబ్రిటన్, స్కాంట్ల్యాండ్, వేల్స్)తో కలిసినది నార్తర్న్\nఐర్లాండు గానూ: రిపబ్లిక్ ఆఫ్ ఐర్లాండ్ అనే దక్షిణ\nప్రాంతంగానూ విభజించబడి ఉన్నది. అంతవరకు\nగ్రేట్ బ్రిటన్ అధికారంలో ఉన్న ఐర్లాండులో 1916వ\nసం||లో తిరుగుబాటు జరిగింది. 1921వ సం||లో\nదక్షిణ ప్రాంతం 'ఐరిష్ ఫ్రీ స్టేట్'గా విడిపోయింది.\nఅది బ్రిటిష్ కామన్వెల్త్ను వదిలి 1949వ సం||లో\nరిపబ్లిక్ఆఫ్ ఐర్లాండ్ అయింది. 1916వ సం||లో\nతిరుగుబాటులో పాల్గొని జైలు పాలయిన ఈమన్\nదీవలేరా, సిన్ఫీన్ జాతీయ పార్టీ నాయకుడయ్యాడు.\nఆయన 1917వ సం||లో బ్రిటన్తో శాంతిప్రయత్నాలు\nచేశాడుగాని, అవి విజయవంతం కాలేదు. ఆయన\n1932వ సం||లో ప్రధాన మంత్రి అయి, 1959వ\nసం||లో అధ్యక్షుడయ్యాడు.\nఉత్తర ఐర్లాండులో ప్రొటస్టెంట్లు అధిక సంఖ్యా\nకులు. వాళ్ళు బ్రిటన్ ఉన్న సంబంధాలను బల\nపరిచారు. అల్పసంఖ్యాకులయిన రోమన్ కేథలిక్కులు\nవివక్షతకు లోనవుతున్నామని భావించి, ఐరిష్ రిప\nబ్లిక్తో కలిసి పోవాలనుకున్నారు. 1969వ సం||లో\nఇరు పక్షాల మధ్య హింసాత్మక ఘర్షణలు ప్రారంభమ\nయ్యాయి. ఐర్లాండు సమైక్యత కోసం ఏర్పడిన ఐ.\nఆర్.ఏ. కార్యరంగంలోకి దిగడంతో బ్రిటిష్ సేనలతో\nఘర్షణలు మరింత పెచ్చరిల్లాయి. అది 25 సంవ\nత్సరాలు సాగాయి. 3,000 మంది మరణించారు.\n1994 వసం|| ఆగస్టులో ఐ.ఆర్.ఏ. గెరిల్లా యుద్ధ\nవిరమణకు పిలుపునిచ్చింది. అప్పటి నుంచి సిన్\nఫీన్ రాజకీయ పరిష్కారం కోసం పోరాడుతున్నది.\nఅమెరికా ఒకప్పుడు సిన్ఫీన్లను తీవ్రవాదసం స్థగా\nపరిగణించి దానితో సంబంధాలు నిషేధించింది\nకూడా. అయితే, ఐ.ఆర్.ఏ. యుద్ధవిరమణ ప్రక\nటించిన తరవాత తన ధోరణిని మార్చుకున్నది.\nఐర్లాండు, ఇంగ్లాండుల మధ్య శాంతి ఏర్పరచడానికి\nఅమెరికా అధ్యక్షుడు బిల్లింటన్ ఆశిస్తున్నాడు.\nఅలాంటప్పుడు ముఖ్యమైన పర్వదినం సందర్భంగా\nఇరుపక్షాల నాయకులను సమావేశ పరచడంకన్నా\nమంచిమార్గం ఉండదు కదా!",
            "book_page_end": 9
        },
        {
            "title": "పొల్లుమాట",
            "book_page_start": 10,
            "pdf_page_start": 10,
            "pdf_page_end": 15,
            "author": "వసుంధర",
            "genre": "నీతి కథ",
            "moral": "అహంకారం, డబ్బు మీది వ్యామోహం జ్ఞానాన్ని, శాశ్వత గౌరవాన్ని అడ్డుకుంటాయి. వినయమే నిజమైన సంపద.",
            "keywords": [
                "జ్ఞానం",
                "సంపద",
                "అహంకారం",
                "పొల్లుమాట",
                "మిత్రత్వం"
            ],
            "characters": [
                "సుశాంతుడు",
                "సుమనుడు",
                "సాధువు",
                "గీత"
            ],
            "locations": [
                "గురుకులం",
                "శకటాపురం",
                "పట్నం"
            ],
            "content": "సుశాంతుడు, సుమనుడు ఒకే గురుకులంలో\nచదువుకున్నారు. గురువు సుశాంతుణ్ణి వ్యాపా\nరంచేయమన్నాడు. సుమనుణ్ణి పాండిత్యంలో\nమరింతగా కృషిచేయమన్నాడు.\nఆప్రకారం సుమనుడు స్వగ్రామానికి వెళ్ళి\nసకల శాస్త్రాలనూ ఆకళింపు చేసుకోసాగాడు.\nసుశాంతుడు పట్నం వెళ్ళి వ్యాపారం ప్రారం\nభించి, అచిరకాలంలోనే లక్షలార్జించాడు.\nడబ్బు చేరడం వల్ల అతడి చుట్టూ చుట్ట\nపక్కాలు, స్నేహితులు కూడా ఎక్కువగా\nచేరారు. చాలా మంది అతణ్ణి అదే పనిగా\nపొగుడుతూండేవారు.\nఅలా కొంతకాలం గడిచాక, ఒకరోజున\nసుశాంతుడింట్లో సాధువొకడు భోజనం చేసి,\n“నీకేం కావాలో కోరుకో, నాయనా!\" అన్నాడు.\nసుశాంతుడు నవ్వి, “స్వామీ! నాక్కావలసిన\nవన్నీ నేనే సంపాదించుకున్నాను. నాకు లేని\nదివ్వగల శక్తి మీకున్నదని నేననుకోను. తమ\nరికేమైనా కోరిక వుంటే చెప్పండి. నేనే తీర్చ\nగలను,\" అన్నాడు.\nదానికి సాధువు నవ్వి, “అన్నీ వున్నాయని\nఅనుకోవడం అజ్ఞానం. నువ్వు జ్ఞానాన్ని సంపా\nదించుకోవాలన్నదే నా కోరిక,” అన్నాడు.\n“నేను సంపాదించినదంతా నా జ్ఞానం\nవల్లనే వచ్చింది. నన్ను మీరు జ్ఞానం సంపా\nదించమనడం విచిత్రంగా వుంది,” అన్నాడు\nసుశాంతుడు.\n\"జ్ఞానమున్నవారు పొల్లుమాట అనరు.\nనువ్వు అజ్ఞానివి కాబట్టే నా కోరికను తీర్చ\nగలనని అన్నావు. కానీ నేనెలాంటి కోరిక\nకోరుతానో ఊహించనైనా ఊహించలేవు.\nనా కోరికను మానవ మాత్రులెవ్వరూ తీర్చ\nలేరని గ్రహించేదాకా, నువ్వు జ్ఞానం సంపా\nదించక తప్పదు.\" అన్నాడు సాధువు.\nసుశాంతుడికి కోపం వచ్చింది. అది పైకి\nకనబడనీయకుండా, “పొల్లుమాట అనని\nజ్ఞానిని గురించి తమకు తెలిస్తే చెప్పండి.\nవెళ్ళి జ్ఞానం సంపాయించుకుని వస్తాను,”\nఅన్నాడు వెటకారంగా.\n\"అయితే శకటాపురం వెళ్ళు. అక్కడ\nసుమనుడనే జ్ఞాని వున్నాడు. ఆయనను\nసేవించుకో,” అని వెళ్ళిపోయాడు సాధువు.\nసుమనుడి పేరు వినగానే తృళ్ళిపడ్డాడు\nసుశాంతుడు. వాడుకానీ గురుకులంలోని\nతన స్నేహితుడు కాదు కదా అని అతడికి\nఅనుమానం వచ్చింది. ఎందుకంటే – సుమ\nనుడు శకటాపురంలోనే స్థిరపడ్డాడు.\nగురుకులంలో చదివిన వారందరిలోనూ,\nతనే గొప్పవాడినయ్యానని సుశాంతుడు\nఇన్నాళ్ళూ నమ్ముతూ వచ్చాడు. సాధువు\nమాటలు వినగానే సుశాంతుడిలో అనుమా\nనంతోపాటు, అసూయకూడా పుట్టి, వెంటనే\nశకటాపురానికి ప్రయాణమయ్యాడు.\nతానెంత గొప్పగా జీవిస్తున్నాడో శకటాపురం\nవాళ్ళకు తెలియాలని, సుశాంతుడు చాలా\nఆర్భాటంగా బయల్దేరాడు. ముత్యాలపల్లకీలో\nదాసదాసీ జనం వెంటరాగా, అతడు నాలుగు\nరోజులు ప్రయాణం చేసి శకటాపురం చేరు\nకున్నాడు.\nశకటాపురం ఊరు చాలా పెద్దది. అక్కడ\nసుమనుణ్ణి గురించి వాకబు చేస్తే, ఎవరూ\nఅతడి ఇల్లు ఫలానా చోట అని చెప్పలేక\nపోయారు. అనుకోకుండా సుమనుడి శిష్యు\nడొకడు తటస్తపడి విషయం తెలుసుకుని,\nసుశాంతుణ్ణి తన గురువుగారింటికి తీసుకు\nవెళ్ళాడు.\nసుమనుడి ఇల్లు పరిశుభ్రంగా వున్నప్ప\nటికీ చిన్న పెంకుటిల్లు మాత్రమే. అదిచూసి\nసుశాంతుడు మనసులో ఎంతో సంతోషించి,\n'వీడు నాకంటే గొప్పవాడు కాలేదు,' అనకు\nన్నాడు. కారణం - అతడికి పట్నంలో ఏడు\nతస్థుల మేడలే మూడున్నాయి.\nసుశాంతుడు వెళ్ళిన సమయంలో, సుమ\nనుడు ఊళ్ళో లేడు. జమీందారెవరో కబురు\nచేస్తే పండిత సభలకు వెళ్ళాడు. రేపటికి\nతిరిగి వస్తాడు. ఈ విషయం చెప్పి సుమనుడి\nభార్య గీత, సుశాంతుణ్ణి సాదరంగా ఆహ్వా\nనించింది.\nఆ ఇంట్లో సుమనుడి శిష్యులు నలుగు\nరున్నారు. సుశాంతుడు వాళ్ళను పలకరించి,\nసుమనుడి వద్ద డబ్బు ఏమాత్రం వున్నదని\nఆరా తీశాడు. వాళ్ళు తల అడ్డంగా తాటించి,\n“మాకు చదువు బాగా వస్తుందని చెప్పి,\nగురువుగారే మమ్మల్ని పోషిస్తూ చదువు చెబు\nతున్నారు. ఆయనవద్ద డబ్బెంత వున్నదీమాకు\nతెలియదు,\" అని చెప్పారు.\nసుశాంతుడితో పాటు అక్కడకు మొత్తం\nఇరవై మంది పరివారం వచ్చారు. అందరికీ\nగీత పంచభక్ష్య పరమాన్నాలతో విందు\nచేసింది.\nసుశాంతుడా సాయంత్రం శిష్యులను\nఫిలిచి, “మీ గురువు నా స్నేహితుడు. చూడా\nలనిపించి వచ్చాను. రోజూ ఈనాటిలా భోజ\nనాలు పెడితే, మీ గురువు అప్పులపాలవు\nతాడు. అది నాకిష్టం లేదు. ఏ దుకాణంలో\nసరుకులు మీరు అరువు తెస్తున్నదీ నాకు\nచెప్పండి. మొత్తం బాకీ నేను తీర్చేస్తాను,”\nఅని చెప్పాడు.\n“అవన్నీ మాకు తెలియవు. వచ్చాక\nగురువుగారికి చెప్పండి,\" అన్నారు శిష్యులు.\nమర్నాటికల్లా సుమనుడు పండిత సభల\nనుంచి తిరిగి వచ్చాడు. అతను సుశాంతుణ్ణి\nచూసి ఆనందంతో కౌగిలించుకుని విశేషా\nలడిగి తెలుసుకున్నాడు. సుశాంతుడు గొప్ప\nసంపన్నుడయ్యాడని ఎంతో సంతోషించాడు.\nసుశాంతుడు మాత్రం అసంతృప్తిగా, “నా\nగొప్పతనం నాకు సంతోషాన్నివ్వడం లేదు.\nనువ్వు కూడా నాస్థాయికి చేరుకుంటే, అప్పుడే\nనాకు ఆనందం కలుగుతుంది. నీ జీవిత\nవిధానం నాకు నచ్చలేదు. ఇక్కడ ఊరూ\nపేరూ లేకుండా కాలం గడుపుతున్నావు.\nఇంత చిన్న ఇంట్లో వుంటూ, భార్యకు నగ\nలైనా కొనక - నలుగురు శిష్యులను తిండి\nపెట్టి పోషించడానికి పూనుకున్న నువ్వు\nజ్ఞానివా, మూర్ఖుడివా? నా మాట విని నాతో\nమా ఊరు వచ్చెయ్యి. నీకు వ్యాపారం నేర్పు.\nతాను,” అన్నాడు.\nనిజానికి సుశాంతుడికి, సుమనుడి పట్ల\nజాలి లేదు. తన గొప్పతనాన్ని ప్రకటించు\nకోవడానికే అతనా మాటలన్నాడు. అయితే\nసుమనుడు మాత్రం మిత్రుడి మాటలు శ్రద్ధగా\nవిని. \"నేనీ ఊరు విడిచి రావాలంటే\nముందుగా అప్పులన్నీ తీర్చాలి. లేకుంటే\nఅప్పులవాళ్ళు నన్ను కదలనివ్వరు.\" అన్నాడు.\nవాళ్ళందర్నీ పిలిపించమన్నాడు సుశాం\nతుడు. శిష్యులు వెళ్ళి వాళ్ళను పిలుచుకు\nవచ్చారు. వాళ్ళు మొత్తం ఐదుగురు. ఒకడు\nవడ్డీవ్యాపారి.ఇంకొకడుకిరాణాదుకాణంవాడు.\nఒకడు ఇల్లు కట్టిన మేస్త్రీ. ఒకడు తాళప\nత్రాలమ్మేవాడు. ఇంకొకడు బండివాడు. అంద\nరికీ కలిపి సుమనుడు నాలుగు వేలవరహాల\nదాకా బాకీ వున్నాడు.\n\"మీ అందరి బాకీలు నేను తీర్చేస్తాను.\nమీరు సుమనుణ్ణి విడిచిపెట్టండి,\" అన్నాడు\nసుశాంతుడు.\nదీనికి అప్పులవాళ్ళు నొచ్చుకుని, “అయ్యా!\nవీరిమీద మాకు పూర్తి నమ్మకముంది. పాత\nబాకీతీర్చకుండా కొత్తగా అప్పివ్వగలం. ఊరొ\nదలి వెళ్ళినా, ఏదో రోజున వచ్చి మా బాకీ\nతీర్చగలరని తెలుసు. అందుచేత, వీరిని\nవిడిచిపెట్టక పోవడం ప్రసక్తి లేనే లేదు,”\nఅన్నారు.\nఅయినా సరే ఆ బాకీలన్నీ తను తీర్చేస్తా\nనన్నాడు, సుశాంతుడు.\nఅప్పుడు అప్పులవాళ్ళు సుమనుడితో,\n\"అయ్యా! మా బాకీ తీర్చమని ఏనాడైనా\nమేము మిమ్మల్ని వత్తిడి చేశామా? అయినా\nఇప్పుడు వేరెవరో వచ్చి తీర్చవలసిన అవసర \nమేముంది? మీరిలాంటి ఏర్పాట్లు ఎందుకు\nచేస్తున్నారు?\" అంటూ బాధపడ్డారు.\nసుమనుడు వాళ్ళను సముదాయించి,\n“నా మిత్రుడికి నాపై ఎంతటి ప్రేమానురాగా\nలున్నాయో నలుగురికీ తెలియడానికి, నేను\nపెట్టిన పరీక్ష ఇది. నా బాకీలు మరెవరిచేతా\nతీర్చనివ్వను!\" అన్నాడు.\nసుశాంతుడాశ్చర్యపడి, \"నువ్వు నాకు\nపరీక్ష పెట్టావా, ఎందుకు?\" అని అడిగాడు.\n\"ఎందుకేమిటి? రాకరాక నా ఇంటికొ\nచ్చావు. నీకు నిజంగా నాపైన ప్రేమానురాగా.\nలున్నాయని ఋజువైతే, నేను నీకు కోరినది\nఇవ్వవద్దా?\" అన్నాడు సుమనుడు.\nఅప్పుడు సుశాంతుడు మరింత ఆశ్చర్య\nపడి, “నువ్వు నాకు కోరినదిస్తావా? ఆలోచించు\nకునే చెబుతున్నావా?\" అని ప్రశ్నించాడు.\n“ఆలోచించకుండా నేనెన్నడూ ఏ మాటా\nచెప్పను. కాబట్టి, నిస్సంకోచంగా అడుగు,”\nఅన్నాడు సుమనుడు.\nసుశాంతుడికి సాధువు మాటలు గుర్తు\nకొచ్చాయి. ఆయన సుమనుణ్ణి మహాజ్ఞాని\nఅన్నాడు. జ్ఞానులు పొల్లుమాటలాడరన్నాడు.\nఇప్పుడు సుమనుడు పొల్లుమాట ఆడినట్లు\nఋజువు చేస్తే, వాడు జ్ఞాని కాదనే అర్థం!\nసుమనుడిది పొల్లుమాట చేయడం, తన\nకిప్పుడు చిటికెల మీద పని!\nసుశాంతుడు ఇలా ఆలోచించి, “నాకు\nచాలా డబ్బు వ్యాపారంలో చిక్కుపడిపో\nయింది. ఉన్నపళంగా ఇరవై లక్షల వర\nహాలుదొరికితే – ఒక్కసారి రెండు కోట్ల వర\nహాలు సంపాదించవచ్చు. నువ్వు కోరినది\nఇస్తానన్నావు గనక ఇప్పుడు నాకు ఇరవైలక్షలు\nఅప్పుగా ఇవ్వు,\" అన్నాడు.\nఇదివిని అక్కడున్న వారందరూ దిగ్భ్రాంతు\nలయ్యారు. సుమనుడు మాత్రం చలించ\nకుండా, \"నేను నీతో ఏకాంతంగా మాట్లాడ\nతాను – లోపలకు రా!\" అన్నాడు.\nసుశాంతుడు తల అడ్డంగా ఊపి, “నువ్వు\nనా ప్రేమానురాగాల్ని అందరి ముందూ\nపరీక్షించావు. నువ్వు జ్ఞానివి. జ్ఞానులు పొల్లు\nమాట ఆడరని అంటారు. ఆ విషయం\nఇప్పుడు అందరి ముందూ బయటపడితేనే,\nనాకు సంతోషంగా వుంటుంది,” అని పట్టు\nబట్టాడు.\nసుమనుడెంత చెప్పినా, సుశాంతుడు\nపట్టువదలలేదు. చివరకు సుమనుడి శిష్యులు\nకలగజేసుకుని, “గురువుగారూ! మీ పరువు\nకంటే మాకీ ప్రపంచంలో ఏదీ ముఖ్యం\nకాదు. మీ మిత్రుడడిగిన ఇరవై లక్షలూ\nమమ్మల్ని తెచ్చి ఇవ్వమన్నారా? \" అని అడిగారు.\nసుశాంతుడాశ్చర్యపడి, \"పూట తిండికి\nగతిలేని మీరు, నాకు ఇరవై లక్షలు తెచ్చి\nయిస్తారా?\" అన్నాడు.\nసుమనుడు నవ్వి, “వాళ్ళు పూట తిండికి\nగతిలేని వాళ్ళు కారు, కోటీశ్వరుల బిడ్డలు.\nజ్ఞాన సముపార్జన కోసం నావద్దకు వచ్చారు.\nడబ్బు మనిషికి కృత్రిమమైన గౌరవాన్ని తెచ్చి\nపెడుతుంది. అది ఇష్టం లేక వాళ్ళ సంపద\nవిషయం నేనూ, వాళ్ళూ కూడా రహస్యంగా\nవుంచాం. నా విషయంలోనూ అదే. నేను\nపండిత సభలకు వెళ్ళినప్పుడు రాజాధిరా\nజులు, కోటీశ్వరులు మెచ్చి ఇచ్చిన విలువైన\nమణులు, రత్నాలు, వజ్ర వైడూర్యాలు నా\nవద్ద చాలా వున్నాయి. ఈ విషయం రహ\nస్యంగా వుంచడానికి నేను సామాన్య జీవనం\nగడుపుతుంటే, ఈరోజున నీ మూర్ఖపు పట్టుదల\nవల్ల అందరికీ చెప్పవలసి వచ్చింది. నీ ఇరవై\nలక్షల వరహాల అవసరాన్ని తీర్చడానికి నావద్ద\nవున్న ఒక మణిని తెచ్చిస్తే సరిపోతుంది,”\nఅంటూ గదిలోకి వెళ్ళి, ఒక మణిని తెచ్చాడు.\nసుశాంతుడు మణిని చూసి దిగ్రమ\nచెంది, “నీ మాట పొల్లుమాట చేయాలను\nకున్నాను. కానీ, నాది పొల్లుజీవితమని\nఇప్పుడర్థమయింది. ప్రాజ్ఞుడు, పండితుడు\nతనకున్నది ప్రదర్శించాలనీ, ఆర్భాటంగా\nజీవించాలనీ అనుకోడు. ఆమాత్రం తెలుసు\nకోలేక, నిన్ను చిన్నబుచ్చాలని పనిగట్టుకుని\nఇంత దూరం వచ్చాను. నన్ను క్షమించి\nనాకు జ్ఞాన బోధ చేసి పంపించు,” అని\nమిత్రుణ్ణి వేడుకున్నాడు.\nసుమనుడు, సుశాంతుడికి కొంతకాలం\nపాటు ఉపనిషత్తుల సారాన్ని చెప్పి, అతడిలోని\nఅహంకారం పోయేలా చేశాడు. ఆతర్వాత\nసుశాంతుడు వినయ గుణాన్ని అలవర్చుకుని,\nడబ్బుతో నిమిత్తం లేని శాశ్వత గౌరవాన్ని\nఅందరినుంచీ పొందాడు.",
            "book_page_end": 15
        },
        {
            "title": "తగినకోడలు",
            "book_page_start": 16,
            "pdf_page_start": 16,
            "pdf_page_end": 16,
            "author": "చోడవరపు సత్యప్రకాశరావు",
            "genre": "సాంఘిక కథ",
            "moral": "తెలివైన పొదుపరితనం వధువుకు అత్తవారింట్లో మంచి గౌరవాన్ని తెస్తుంది.",
            "keywords": [
                "పొదుపు",
                "పిసినారితనం",
                "కోడలు",
                "పరీక్ష",
                "రుక్మిణి"
            ],
            "characters": [
                "సక్కుబాయి",
                "సాంబయ్య",
                "రుక్మిణి"
            ],
            "locations": [
                "పోటుమెరక గ్రామం"
            ],
            "content": "పోటుమెరక అనే గ్రామంలో, సక్కుబాయి అనే ధనికురాలుండేది. ఆమె పిసినారితనాన్ని గురించి\nఅందరూ వింతగా చెప్పుకునేవారు. ఇది ఎరిగిన సక్కుబాయి – తనది పిసినారితనం కాదనీ, పొదుపరి\nతనం అనీ అంటూండేది.\nఆమె భర్త చాలాకాలం కిందట చనిపోయాడు. ఒక్కగానొక్క కొడుకు సాంబయ్య అనే వాణ్ణి అతి\nగారాబంగా పెంచి పెద్ద చేసింది. వాడికి పెళ్ళీడు రాగానే కోడలి కోసం ప్రయత్నాలు ప్రారంభించింది.\nసక్కుబాయి ఎలాంటి గడ్డుపిసినారి అయినా, ఆస్తిపరురాలు గనక, తమ పిల్లనిస్తామంటూ చాలా\nమంది ముందుకు వచ్చారు. అయితే, అలాంటి వాళ్ళతో ఆమె,\" మీ అమ్మాయికి ఒక పరీక్ష పెడతాను.\nఅందులో నెగ్గితే కోడలిగా చేసుకుంటాను,” అనేది.\nఆమె పరీక్షలో చాలామంది ఆడపిల్లలు ఓడిపోయారు.\nఇలా వుండగా, పక్క గ్రామంలో మంచి సంబంధం వున్నదని తెలిసి సక్కుబాయి ఆగ్రామం వెళ్ళి,\nపిల్లవాళ్ళ ఇంట్లో భోజనం చేసి, పెళ్ళికూతురుతో, “రుక్మిణి అన్న నీపేరు చాలా బాగుందమ్మా! ముందు\nభోజనం చేసిరా. పరీక్ష సంగతి తర్వాత,” అన్నది.\nఅందుకు రుక్మిణి, \"మా ఇంట్లో రోజువారీ ఖర్చుకాకుండా అదనంగా అయ్యే ఖర్చును, ఏదో ఒక\nరూపంలో భర్తీ చేసుకోవడం అలవాటండి! అందుకని ఈపూట నేను భోజనం చెయ్యను,” అన్నది.\nఆ జవాబుతో సక్కుబాయి పరవశించిపోయి, \"ఆహాఁ, పొదుపరితనంలో నన్ను మించిన దానివి\nరుక్మిణీ! నీలాంటి కోడలు దొరకడం, నా అదృష్టం,\" అన్నది.\n— చోడవరపు సత్యప్రకాశరావు",
            "book_page_end": 16
        },
        {
            "title": "భువనసుందరి-8",
            "book_page_start": 17,
            "pdf_page_start": 17,
            "pdf_page_end": 23,
            "author": "చందమామ బృందం",
            "genre": "పురాణగాథ/యుద్ధం",
            "moral": "కుట్రల వల్ల తాత్కాలిక విజయం దక్కవచ్చు, కానీ నిజమైన దైవభక్తి, జ్ఞానం ఉన్నప్పుడే అంతిమ విజయం సాధ్యమవుతుంది.",
            "keywords": [
                "ట్రోయ్ యుద్ధం",
                "కొయ్యగుర్రం",
                "బుద్ధిమతి",
                "కుట్ర",
                "చౌర్యనాథుడు"
            ],
            "characters": [
                "వర్ధనుడు",
                "ప్రత్యామ్నాయుడు",
                "రూపధరుడు",
                "దోర్దండుడు",
                "చౌర్యనాథుడు",
                "జాలిని",
                "తీక్షదృష్టి"
            ],
            "locations": [
                "ట్రోయ్ నగరం",
                "టెనెడోస్",
                "ఐడాపర్వతం"
            ],
            "content": "భువనసుందరి కారణంగా గ్రీకులు ట్రోయ్ నగరాన్ని ముట్టడించిన పదవ సంవత్సరంలో\nఇరుపక్షాలగల గొప్ప యోధులు పలువురు మరణించారు. గ్రీకుపక్షాన మరణించిన వారిలో\nవజ్రకాయుడు, భూధవుడు మొదలైన వీర ప్రముఖులున్నారు; ట్రోజను ప్రముఖులలో వీర\nసింహుడు, మోహనుడు మొదలైనవారున్నారు. మోహనుడుపోగానే, భువనసుందరిని, ఆమె\nకిష్టంలేకుండానే, అరిభయంకరుడు బలవంతంగా పెళ్లాడాడు. ట్రోయ్ నగర పతనానికి\nపూనుకున్న రూపధరుడికి భువనసుందరీ, ఆమె అత్తగారూ కూడా సహకరించారు.]\nట్రోయ్ పతనానికి కొంత ముందుగానే వర్ణ\nనుడి కుమారుల మధ్య అంతఃకలహాలు\nబయలుదేరి చాలా తీవ్రంగాపరిణమించాయి.\nఅది చూసి వర్ధనుడు గ్రీకులతో రాజీపడటా\nనికిరహస్యంగా ఒక యత్నం చేశాడు. ఆయన\nతన బావమరిది అయిన ప్రత్యామ్నాయుడనే\nవాణ్ణి రారాజు వద్దకు పంపాడు. ఈ ప్రత్యామ్నా\nయుడికి అరిభయంకరుడంటే ఏమాత్రమూ\nపడదు. అందుచేత అతను కేవలం సంధి\nరాయబారాలు మాట్లాడి తిరిగిపోవటానికి\nబదులు రూపధరుడితో ఒక కుట్ర పన్నాడు..\nట్రోయే రాజసింహాసనమూ, రాజధనంలో సగం\nవంతూ ప్రత్యామ్నాయుడికి దక్కేటట్టూ, ప్రత్యా\nమ్నాయుడు ట్రోయ్ నగరాన్ని రూపధరుడి\nచేతులలో పెట్టేటట్టూ ఒడంబడిక జరిగింది.\nఈ కుట్ర కొనసాగటానికి ప్రశంసనుడు\nసహాయం చెయ్యగలడని ప్రత్యామ్నాయుడు\nరూపధరుడితో అన్నాడు.\nట్రోయ్ నగరంలో గ్రీకులకు సహాయం\nచేసేవాళ్లున్నారు. ఆ నగరం నుంచి బుద్ధిమతి\nవిగ్రహం దొంగిలించబడింది. ట్రోయ్ పతనా\nనికి అవసరమైన పరిస్థితులన్నీ ఏర్పడ్డాయి.\nఇక గ్రీకులు నగరంలోకి ప్రవేశించటమే\nతరువాయి. ఇందుకుగాను ఒక బ్రహ్మాండమైన\nకొయ్యగుర్రాన్ని తయారు చేయటానికి గ్రీకులు\nపూనుకున్నారు.\nఈ గుర్రాన్ని తయారుచేసినవాడు దోర్దండు\nడనేవాడు. ఇతను గ్రీకుల పక్షాన పోరటానికి\nముప్ఫై నౌకలతోసహా వచ్చాడు. ఇతను గొప్ప\nశిల్పి, మల్లయుద్ధంలోగట్టివాడు కూడా; అయితే\nచాలా పిరికివాడు. ఇతను కొయ్యగుర్రాన్ని\nనిర్మించి, దానికి ఒక పక్కన, పైకి తెలియరా\nకుండా, తలుపు ఒకటి అమర్చాడు. రెండవ\nపక్క కొయ్యలో, “తమ తిరుగు ప్రయాణం\nసుఖంగా జరగగలందులకు బుద్ధిమతీదేవికి\nగ్రీకులు సమర్పించు కానుక,\" అని చెక్కాడు.\nగుర్రం కడుపులోనుంచి బయటికి ఒక తాటి\nనిచ్చెన అమర్చాడు.\nతరవాత రూపధరుడు గ్రీకువీరులలో\nధైర్యవంతులందరినీ ఈ గుర్రం కడుపులో\nదాగటానికి ఒప్పించాడు. వీరిలో ప్రతాపుడు,\nరూపధరుడు, దేవమయుడు మొదలైనవారు\nసుమారు ముప్ఫైమంది ఉన్నారు. గుర్రాన్ని\nనిర్మించిన దోర్దండుణ్ణి కూడా ఎక్కించారు.\nఅందరూ ఎక్కిన అనంతరం ఇతను అతి\nబలవంతం మీద తాను కూడా ఎక్కి, తాటి\nనిచ్చెన లోపలికి లాగేసుకుని, తలుపుమూసి,\nబీగం వేసేశాడు.\nమిగిలిన కార్యక్రమం రూపధరుడు వేసిన\nవ్యూహం ప్రకారం జరిగిపోయింది.\nఆరాత్రి చీకటిపడగానే గ్రీకులు తమ శిబి\nరానికి నిప్పు పెట్టేశారు. గుర్రం కడుపులో\nదాగిన యోధులు మినహాగా మిగిలిన గ్రీకు\nలందరూ రారాజు వెంట పడవలలో ఎక్కి\nబయలుదేరి, టెనెడోల్దేవికి కొంతదూరాన\nలంకల మధ్య లంగరువేశారు. అయితే ఒక్క\nగ్రీకు యోధుడు మాత్రం కొయ్యగుర్రంతో\nబాటు ట్రోద్గాతీరానకావాలనే ఉండిపోయాడు.\nఇలా ఉండిపోయినవాడు రూపధరుడికి\nదాయాది. అతనిపేరు చౌర్యనాధుడు. గ్రీకు\nనౌకలుతిరిగిరావలసినసమయంవచ్చినప్పుడు\nజ్యోతి వెలిగించి సంకేతంఇవ్వటంఅతనిపని.\nమర్నాడు తెల్లవారింది. గ్రీకు శిబిరంలో\nపరిస్థితులు చూడవచ్చిన ట్రోజను వేగుల\nవాళ్లు నగరానికి తిరిగివచ్చి, గ్రీకు శిబిరమంతా\nబూడిద అయిఉన్నదనీ, సముద్రతీరాన ఒక\nబ్రహ్మాండమైన కొయ్యగుర్రాన్ని వదిలిపెట్టి\nగ్రీకులంతా వెళ్లిపోయారని చెప్పారు. ఈమాట\nవినగానే వర్థనుడు తన కుమారులనూ, ఇతరు\nలనూ వెంట బెట్టుకునిగుర్రాన్నిచూడవచ్చాడు.\nఅందరూ గుర్రంకేసి ఆశ్చర్యంగా చూస్తున్న\nసమయంలో ఒకరు, “ఇదిబుధ్ధిమతికి కానుక\nఅయినప్పుడు మనం దీనిని నగరంలోకి\nతీసుకుపోయి బుద్ధిమతి ఆలయం ముందు\nఎందుకు ఉంచగూడదూ?\" అన్నారు.\nమరొకరు, “ఈ యుద్ధంలో బుద్ధిమతిమన\nపక్షానకన్న శత్రువులపక్షాన అధికంగా సహాయం\nచేసింది. మనం దీన్ని ఇప్పుడే తగలబెట్టేద్దాం\nలేదా, దీనిని విరగగొట్టి, దీని కడుపులో ఏము\nన్నదో చూద్దాం!\" అన్నారు.\nఈ మాటలకు వర్ధనుడు సుతరామూ\nఒప్పుకోలేదు. “దేవతకు కానుకగా వదిలిన\nవస్తువును నాశనం చెయ్యటం చాలా పాపం.\nమనం ఈ గుర్రాన్ని చక్రాలమీద నగరంలోకి\nచేర్చుదాం!\" అన్నాడాయన.\nఆ ప్రకారమే ట్రోజనులు కొయ్యగుర్రానికి\nచక్రాలు అమర్చి కోటద్వారం వద్దకు తీసుకుని\nవెళ్లారు. కానిద్వారంపట్టలేదు. అందుచేత ట్రోజ\nనులుకోటగోడను ఒకచోట పగలగొట్టి విశాల\nమైన దారిచేసి ఆదారిన కొయ్యగుర్రాన్నినగరం\nలోకి చేర్చారు. అప్పటికీ కొయ్యగుర్రం గోడ\nకుండా పొయ్యేటప్పుడు గోడకు రాచుకున్నది.\nగుర్రం గోడదాటి లోపలకి రాగానే, పడ\nగొట్టిన గోడను మళ్లీ యధాప్రకారం కట్టి,\nగుర్రాన్ని నగరమధ్యానికి చేర్చారు.\nఇప్పుడు గుర్రాన్ని గురించి ట్రోజనులలో\n-మళ్లీ అభిప్రాయభేదాలూ, తగాదాలూ బయ\nలుదేరాయి. వర్థనుడికుమార్తెఅయినజాలినికి\nదివ్యదృష్టిఉన్నది. ఆమెగుర్రాన్నిచూసి, “ఇందులో\nసాయుధవీరులున్నారు!\" అని కేకపెట్టింది.\nప్రత్యామ్నాయుడి కొడుకు తీక్షదృష్టి అనే\nవాడుఆమెనుబలపరిచాడు. “మీరువట్టిమూఢులు!\nలేకపోతే గ్రీకులు దానమిచ్చినది తీసుకుం\nటారా?\" అంటూ అతను తన శూలాన్ని గుర్రం\nమీదికి బలంగా విసిరాడు. అదే సమయానికి\nగుర్రం కడుపులో ఆయుధాలు ఒక దానికొకటి\nకొట్టుకున్నట్టు ఖంగున చప్పుడయింది.\nచుట్టూ మూగినజనంఒక్కసారిగా అరుస్తూ,\n\"దాన్ని తగలబెట్టండి. ఎత్తి కోటగోడల మీది\nనుంచి బయటికి పారెయ్యండి!\" అన్నారు.\nవర్ధనుడి పక్షంవారు మాత్రం కొయ్యగుర్రాన్ని\nఏమీ చేయవద్దని జనానికి విజ్ఞాపనలు చేసు\nకున్నారు.\nఈ విధంగా తర్జన భర్జనలు సాగుతున్న\nసమయంలో ఇద్దరు ట్రోజను సైనికులు ఒక\nగ్రీకువీరుణ్ణి ఖైదుచేసి, సంకెళ్లు తగిలించి\nఅక్కడికి తీసుకువచ్చారు. ఇతను చౌర్య\nనాధుడు. చౌర్య నాథుణ్ణి ట్రోజనులు రకరకాల\nప్రశ్నలువేశారు. రూపధరుడి దగ్గిర బాగా\nశిక్షణపొందిన చౌర్యనాథుడు ట్రోజనులకు\nపూర్తిగా నమ్మకం కుదిరేటట్టు, ఈ విధంగా\nచెప్పాడు:\n\"ప్రబోధుడి హత్యారహస్యం నాకు తెలుసు.\nతన గుట్టు నేనెరుగుదునని రూపధరుడికి\nనా మీద గొంతువరకూ కోపం!...గ్రీకులకు\nయుద్ధమంటే ఏనాడోముఖంమొత్తింది. గాలి\nఅనుకూలించి నట్టయితే వారు చాలాకాలం\nక్రితమే వెళ్లిపోవలసింది! ట్రోయ్ని ముట్టడించ\nటానికి బయలుదేరి వచ్చేటప్పుడు కూడా\nఇలాగే గాలి చాలా కాలం అనుకూలించకపోతే\nగ్రీకులు దేవతలకు బలులిచ్చి వాయుదేవుణ్ణి\nమంచి చేసుకున్నారు. ఈసారి రూపధరుడు\nకాంశుకుణ్ణి ముందుకు లాగి, 'ఎవరిని బలి\nఇవ్వాలో చెప్పు,' అన్నాడు. కాంశుకుడు పది\nరోజులు గడువడిగాడు. ఈలోపల రూపధరుడు\nఅతనికి లంచం పెట్టివుంటాడని నానమ్మకం.\nపది రోజులయ్యాక కాంశుకుడు సదస్సులోకి\nవచ్చి నాకేసి వేలుపెట్టి చూపాడు. నాకుసం\nకెళ్ళు తగిలించారు. నన్ను బలి ఇచ్చేలోగా\nఅదృష్టవశాత్తూ గాలి అనుకూలంగా వీచింది.\nవెంటనే నా సంగతి మరిచిపోయి అందరూ\nప్రయాణసన్నాహంలో ముణిగిపోయారు. ఆ\nఅడావిడిలో నేను వారి నుంచి తప్పించుకు\nపారిపోయాను.”\nవర్ధనుడు చౌర్యనాథుడు చెప్పిన ప్రతి\nమాటా నమ్మాడు. “మరి ఈ గుర్రం మాటే\nమిటి?\" అని ఆయన అడిగాడు.\n\"బుద్ధిమతి మాకు అనుకూలంగా ఉండిన\nమాట నిజమే. కాని రూపధరుడూ, దేవమ\nయుడూకలిసి మీనగరంనుంచి ఆ దేవి విగ్ర\nహాన్ని ఎత్తుకుపోయాక ఆమె మాపై ఆగ్రహిం\nచింది.ఆమె విగ్రహాన్ని మా శిబిరానికి చేర్చిన\nవెంటనే విగ్రహంలో నుంచి మూడు సార్లు\nజ్వాలలు పైకి వచ్చాయి. విగ్రహం పాదాలు\nచెమటతో చెమ్మగిల్లాయి. దేవికి ఆగ్రహం\nవచ్చినట్టు స్పష్టమయింది. ఈసారికి యుద్ధం\nచాలించి తిరుగుముఖం పట్టటం మంచిదనీ,\nబుద్ధిమతీదేవికి ఒక కానుకఅర్పించి, వెంటనే\nబయలుదేరవలసిందనీ, ఇంకొకసారి మంచి\nముహూర్తం చూసుకుని మళ్లీ యుద్ధానికి\nరావచ్చుననీ కాంశుకుడు రారాజుకు సలహా\nఇచ్చాడు!\" అన్నాడు చౌర్యనాథుడు.\n\"ఇంత పెద్ద గుర్రం ఎందుకు తయారు\nచేశారు?\" అని వర్ధనుడు అడిగాడు.\n\"మీరు దీన్ని నగరంలోకి తీసుకుపోకుండా\nచేయాలని గ్రీకుల ఉద్దేశం. ఈగుర్రాన్ని మీరు\nఉపేక్షగా వదిలివేసినట్టయితే బుద్ధిమతీదేవి,\nమీపై ఆగ్రహిస్తుంది. అలాగాక, మీరు ఈగుర్రాన్ని\nశ్రమపడినగరంలోకి తీసుకువస్తే ఇక మీకు\nఅపజయం ఉండదు! మీసామ్రాజ్యం నలు\nవైపులా విస్తరిస్తుంది. ఇలాజరగకుండా, చెయ్యా\nలని ఇంత పెద్ద గుర్రాన్ని తయారుచేశారు,\"\nఅన్నాడు. చౌర్యనాథుడు.\n\"పచ్చి అబద్ధాలు! రూపధరుడి కల్పనలు!\nవర్ధనా, నువ్వీమాటలు నమ్మి చెడిపోకు!\"\nఅంటూ తీక్షదృష్టి అరిచాడు. అతను ఇంకా\nఇలా చెప్పాడు: “నేనిప్పుడే వెళ్లి నా ఇష్టదేవత\nకుబలులిచ్చి ఆరాధించి ఈ కొయ్యగుర్రాన్ని\nవెంటనే భస్మీపటలం చేసే మార్గం తెలుసు\nకుంటాను!\"\nకాని తీక్షదృష్టి ఈ పని చేయలేకపోయాడు;\nట్రోయనగరాన్ని రక్షించలేక పోయాడుకూడా.\nఎందుచేతనంటే, అతను ఇంటికి వచ్చినవెం\nటనే ఎక్కడినుంచో రెండు మహాసర్పాలువచ్చి\nతీక్షదృష్టి కుమారులిద్దరినీ చుట్టి చంపేశాయి.\nతన పిల్లలను రక్షించబోయి తీక్షదృష్టికూడా\nసర్పాల వాతబడిచనిపోయాడు. కొయ్యగుర్రాన్ని\nనాశనం చెయ్యాలన్న అతనియత్నం భగ్నమ\nయింది.\nఈ శకునం చూడగానే ట్రోజనులకు\nచౌర్యనాథుడు చెప్పిన అబద్ధాలలో పూర్తిగా\nగురి కుదిరింది. కొయ్యగుర్రం మీద బల్లెం\nవిసిరిన పాపానికి బుద్ధిమతీదేవి తీక్షదృష్టిని\nశిక్షించిందని వర్థనుడు తలపోశాడు. ఆయన\nకొయ్యగుర్రాన్ని మంత్రోక్తంగా బుద్ధిమతీదేవి\nకిఅంకితం చేయించాడు. ట్రోజను స్త్రీలు నదీ\nతీరానికి పోయి పూలుకోసి తెచ్చి మాలలు\nకట్టిగుర్రం మెడమీద వేశారు. దాని నాలుగు\nకాళ్ల చుట్టూ పూలుపరిచారు. ఇదే సమయంలో\nట్రోజనులు యుద్ధంలో విజయం లభించినం\nదుకుగాను ఉత్సవం జరపటానికి ఏర్పాట్లు\nప్రారంభించారు. ప్రశంసనుడు మాత్రం కంగా\nరుగా తన బలాలతో సహా కదిలి ఐడాపర్వతం\nమీదకువెళ్లిపోయాడు. -(ముగింపు వచ్చేసంచికలో)",
            "book_page_end": 23
        },
        {
            "title": "చందమామ కబుర్లు",
            "book_page_start": 24,
            "pdf_page_start": 24,
            "pdf_page_end": 24,
            "author": "చందమామ బృందం",
            "genre": "విశేషాలు",
            "moral": "N/A",
            "keywords": [
                "ఐన్స్టీన్",
                "రికార్డు",
                "ఈతగాడు",
                "బానిసత్వం",
                "వైద్యం"
            ],
            "characters": [
                "జీన్ లూసీ కాల్మెంట్",
                "జెరోనిమా",
                "డా|| హెన్రీ అబ్రామ్స్",
                "జీ డిలీజ్"
            ],
            "locations": [
                "బ్రెజిల్",
                "ఇంగ్లాండు",
                "అట్లాంటిక్ మహాసముద్రం"
            ],
            "content": "గజఈతగాడు\nజలసంధులను ఈదడం మంచినీళ్ళ ప్రాయ మని మద్రాసుకు చెందిన కుట్రాలీశ్వరన్తో\nసహా అతని ఈడు బాలబాలికలు మరికొందరు నిరూపిస్తున్నారు. అందుకనే ఏమో జీ డిలీజ్\nఅనే ఒక ఫ్రెంచి ఈతగాడు సరాసరి అట్లాంటిక్ మహాసముద్రాన్నే ఒంటరిగా ఈదడానికి పూను\nకున్నాడు. అతడు గత డిసెంబర్ 16వ తేదీ ఆఫ్రికాలోని వెర్డీ ద్వీపాగ్రం నుంచి బయలుదేరి\n3,860కి.మీ. ఈదుకుంటూ వెళ్ళి, రెండు నెలల తరవాత బార్బడోస్లోని బ్రిడ్జ్ టౌన్ ను చేరుకు\nన్నాడు. అతడు ఈదేప్పుడు ఫ్లిప్పర్స్'ను వాడుతూ 4మీ|| పొడవుగల తెప్పమీద నిద్రపోయేవాడు.\nథామస్, క్లెమెంట్ అనే అతని ఇద్దరు పిల్లలు, వాళ్ళ తల్లి కేథరిన్తో కలసి అతనికి ఆనందంతో\nస్వాగతం పలికారు!\nఅమ్మకానికి కళ్ళు!\nనేత్రదానం గురించి అందరికీ తెలుసు. మాన\nవతా దృష్టితో చేసే గొప్పకార్యంగా ఇది ఇటీవల\nప్రాచుర్యం పొందు\nతున్నది. అయితే,\nమూత్రపిండాలలా\nగాకళ్ళను అమ్ము\nకోవడం జరగదు.\nఇప్పుడు అమ్మకా\nనికి సిద్ధం అం\nటున్న కళ్ళు\nమామూలు వారివి కావు. ఇంగ్లాండుకు చెందిన\nడా॥ హెన్రీ అబ్రామ్స్ అనే ఆయన తన వద్ద\nసుప్రసిద్ధ భౌతికశాస్త్రవేత్త ఐన్స్టీన్ కళ్ళు ఉన్నాయి\nఅంటున్నాడు. వీటిని ఎంత ధర అయినా పెట్టి\nకొనడానికి సుప్రసిద్ధ గాయకుడు మైఖేల్ జాక్సన్తో\nసహా పలువురు ఉత్సాహం చూపుతున్నారు.\n1955వ సం||లో ఐన్స్టీన్ మరణించినప్పుడు\nఆయన శరీరం నుంచి కొన్ని భాగాలను 'ఆటోప్సీ'\nద్వారా వెలికి తీశారు. 'ఆటోప్సీ' చేసిన డా॥\nథామస్ హార్వే దగ్గర ఇంకా ఐన్స్టీన్ మెదడు\nఉన్నది. ఆటోప్సీ చేసినప్పుడు ఐన్స్టీన్ కళ్ళు\nతీయలేదని ఆయన అంటున్నారు. అయినా\nఈ వివాదం ఇంకా పరిష్కారం కాలేదు!\nరికార్డు కోసం పోటీ\nగిన్నిస్ బుక్ ఆఫ్ రికార్డ్స్ ప్రకారం ప్రస్తుతం\nప్రపంచంలో కెల్లా\nఅతి వృద్ధురాలు\nఫ్రాన్స్కు చెందిన\nజీన్\nలూసీ\nకాల్మెంట్. ఆమె\nఇటీవల తన\n121వ జన్మదినోత్స\nవం జరుపుకు\nన్నది. అయితే,\nబ్రెజిల్కు చెందిన జెరోనిమా అనే వృద్ధురాలు,\nఆమె కన్నా తనే వృద్ధురాలు అంటున్నది. దీనికి\nసరైన పత్రాల ఆధారాలు లేవుగాని 1871వ\nసం|| మార్చ్ 21వ తేదీ ఒక బానిస కుటుంబంలో\nపుట్టిన ఆమెకు, పుట్టిన 17వ రోజు ఒక చర్స్లో\nనామకరణం చేసినట్టు తెలుస్తున్నది. 1888వ\nసం||లో బ్రెజిల్లో బానిసత్వాన్ని నిర్మూలించారు.\nనాలుగడుగులే ఎత్తున్న జెరోనిమా ఆలస్యంగా\nవృద్ధాప్యంలోకి అడుగుపెట్టిందని డాక్టర్లు అభి\nప్రాయపడుతున్నారు. గిన్నిస్ అధికారులు తమ\nరికార్డును మారుస్తారా అని వేచి చూడాలి!",
            "book_page_end": 24
        },
        {
            "title": "ముగ్గురుత్యాగులు (బేతాళ కథలు)",
            "book_page_start": 25,
            "pdf_page_start": 25,
            "pdf_page_end": 31,
            "author": "ఎన్. శివనాగేశ్వరరావు",
            "genre": "బేతాళ కథ",
            "moral": "వీరుడూ, ప్రభుభక్తి పరాయణుడైన వాడెప్పుడూ, తన క్షేమాన్ని కాక, ముందు రాజ్య క్షేమాన్ని చూస్తాడు. త్యాగం కంటే ఉత్తమమైన ధర్మం లేదు.",
            "keywords": [
                "సత్యదీక్ష",
                "ప్రభుభక్తి",
                "త్యాగం",
                "రాక్షసుడు",
                "రాజనీతి"
            ],
            "characters": [
                "విక్రమార్కుడు",
                "బేతాళుడు",
                "చంద్రసేనుడు",
                "శివదత్తుడు",
                "మందాకిని",
                "రాక్షసుడు"
            ],
            "locations": [
                "శరశ్చంద్రిక రాజ్యం",
                "మణిపుర రాజ్యం",
                "అరణ్యం"
            ],
            "content": "పట్టువదలని విక్రమార్కుడు చెట్టువద్దకు\n'తిరిగివెళ్ళి, చెట్టుపై నుంచి శవాన్ని దించి\nభుజాన వేసుకుని, ఎప్పటిలాగే మౌనంగా\nశ్మశానంకేసి నడవసాగాడు. అప్పుడు శవం\nలోని బేతాళుడు, \"రాజా, ఒక దేశానికి పరి\nపాలకుడివై సర్వ సంపదలతో తులతూగే\nనువ్వు, ఇంత రాత్రివేళ భీతిగొలిపే ఈ శ్మశా\nనంలో తిరుగాడుతుండడం, నాకు ఆశ్చ\nర్యంతో పాటు ఎన్నో అనుమానాలకు కారణం\nఅవుతున్నది. రాజయిన వాడు శత్రువుల\nనుంచే కాక, కపటులైన మిత్రులూ, భృత్యుల\nనుంచి కూడా తనను తాను రక్షించుకునేం\nదుకు అప్రమత్తుడుగా ఉండాలి. తన ఆస్థా\nనంలో పనిచేసే వారిలో ఎవరినీ కూడా.\nప్రభుభక్తి పరాయణుడని అవివేకంగా నమ్మి,\nతన రాజరికానికే ముప్పు కలిగించుకోరాదు.\nరాజనీతి విషయంలో ఈ ప్రధాన సూత్రాన్ని\nవిస్మరించి, తన ఆస్థాన గూఢచారి కోసం\nతన ప్రాణాన్నే పణంగా పెట్టబోయిన రాజు\nచంద్రసేనుడి కథ చెబుతాను, శ్రమ తెలియ\nకుండా, విను,\" అంటూ ఇలా చెప్పసాగాడు:\nపూర్వం శరశ్చంద్రికరాజ్యం రాజు చంద్ర\nసేనుడి దగ్గర, శివదత్తుడనే యువకుడు\nగూఢచారిగా వుండేవాడు. వాడు రాజు పట్ల\nఅచంచలమైన ప్రభుభక్తి కలవాడు. అప్పచె\nప్పిన పనిని సాధించడంలో తన ప్రాణాన్ని\nసైతం లెక్కచేయని శివదత్తుడంటే, రాజుకు\nప్రత్యేకమైన అభిమానం.\nశరశ్చంద్రిక రాజ్యానికి పొరుగు రాజ్యమైన\nమణిపుర రాజు ప్రచండుడు, కొంతకాలంగా\nశరశ్చంద్రిక రాజ్యాన్ని ఆక్రమించాలనే ఆలోచ\nనలో వున్నాడు. ఈ సంగతి చంద్రసేనుడికి\nతెలిసింది. శత్రువు తమమీద దాడి చేసేలో\nపలే, తామే హఠాత్తుగా శత్రువు మీద దాడి\nచేయాలన్న ఆలోచన కలిగింది, చంద్రసేను\nడికి. ప్రచండుడి సైనిక వివరాలు, అతడి\nకోటలో ప్రవేశానికి ఏ మార్గం సుగమమో\nతెలుసుకురావడానికి, ఆయన శివదత్తుణ్ణి\nనియమించాడు.\nశివదత్తుడు ఒక సామాన్య పౌరుడి వేషంలో\nబయలుదేరి, రహస్యంగా మణిపుర రాజ్యంలో\nప్రవేశించాడు. అతడు చాలా చాకచక్యంతో\nమణిపుర సైనిక బలం గురించీ, కోట లోటు\nపాట్లు గురించీ తెలుసుకున్నాడు.\nఅతడు తను తెలుసుకున్న సంగతులు\nసాధ్యమైనంత త్వరగా చంద్రసేనుడికి చెప్పా\nలన్న ఉత్సాహంకొద్దీ, అరణ్యం గుండా అడ్డ\nదారివెంట శరశ్చంద్రిక రాజధానికి బయలుదే\nరాడు\nశివదత్తుడికి హఠాత్తుగా, దారిపక్కన వున్న\nఒక చెట్టు బోదెకు చేరగిలపడి కునికిపాట్లు\nపడుతున్న రాక్షసుడొకడు కనిపించాడు. వాణ్ణి\nచూసి నివ్వెరపోయిన శివదత్తుడు వేగంగా\nముందుకు పరిగెత్తబోయేంతలో, రాక్షసుడు\nకళ్ళుతెరిచి, \"ఆగు! నానుంచి నువ్వు తప్పిం\nచుకుని పారిపోలేవు. ఈ ఉదయాన్నే ఈ\nఅరణ్య ప్రాంతానికి వచ్చిన నాకు దొరికిన\nమొట్టమొదటి మనిషివి నువ్వు!\" అంటూ\nలేచి వచ్చి, శివదత్తుణ్ణి ఎడమచేత్తో పట్టుకుని\nపైకెత్తాడు.\nశివదత్తుడు వణికిపోతూ, “రాక్షసా! ఒక్క\nక్షణం ఆగి నేను చెప్పబోయేది విను. నా\nపేరు శివదత్తుడు. చంద్రసేనుడనే మహారాజు\nవద్ద గూఢచారిగా పనిచేస్తున్నాను. శత్రురాజుకు\nసంబంధించిన ఒక ముఖ్యమైన సమాచారాన్ని\nసేకరించాను. అది మహారాజుకు త్వరగా\nఅందజేయాలి. ఆ తర్వాత తిరిగివచ్చి నీకు\nఆహారం అవుతాను.\" అన్నాడు.\nఅందుకు రాక్షసుడు నవ్వి, “ఒకసారి\nవదిలితే మళ్ళీ నువ్వు, నాకు దొరుకుతావా?\nఇంతకూ నువ్వు సేకరించిన సమాచారం\nఏమిటి?\" అని అడిగాడు.\n\"అది మహారాజుకు తప్ప మరెవరికీ\nచెప్పడం జరగదు.\" అన్నాడు శివదత్తుడు.\nరాక్షసుడిలో పంతం పెరిగి, \"అది చెబితేనే\nనిన్ను వదులుతాను. లేకుంటే, ఈ క్షణానే\nతినేస్తాను,\" అన్నాడు.\n“అలాగే చెయ్యి,\" అన్నాడు శివదత్తుడు\nతొణక్కుండా.\nఆ జవాబుకు రాక్షసుడు తృళ్ళిపడి,\n\"ఆహాఁ, నిన్ను మెచ్చాను. రాజుకు చెప్పవల\nసిందేదో చెప్పి, త్వరగా తిరిగిరా,” అన్నాడు.\nశివదత్తుడు, రాక్షసుడికి కృతజ్ఞతలు చెప్పు\nకుని, వేగంగా నగరం చేరి, రాజు చంద్రసేను\nడికి మణిపుర రాజ్యంలో తను సేకరించిన\nవివరాలన్నీ చెప్పాడు. ఆతర్వాత అక్కడినుంచి\nవెళ్ళేందుకు తొందరపడుతున్న శివదత్తుణ్ణి,\nకారణమేమిటని రాజు అడిగాడు.\nఅందుకు శివదత్తుడు, “యుద్ధంలో నేను\nప్రచండుణ్ణి ఓడించగలిగాను. ఈమె ప్రచం\nడుడి కుమార్తె మందాకిని. ఈమె, మా\nమహారాజును ప్రేమించింది. వివాహమాడితే,\nశరశ్చంద్రిక రాజునే వివాహమాడతానని\nప్రతిన పూనింది,\" అన్నాడు.\nఈ జవాబుకు రాక్షసుడు ఆశ్చర్యపోతూ,.\n\"అయితే ఇప్పుడేం చేద్దాం?\" అని అడిగాడు.\n“మహారాజు మీద ఎన్నో ఆశలు పెట్టుకున్న\nఈమెకు మనోవ్యధ కలిగించడం న్యాయం\nకాదు. మహారాజును వదిలి నన్ను ఆహారం\nచేసుకో,” అన్నాడు శివదత్తుడు.\nరాక్షసుడు, రాజు చంద్రసేనుడితో, “రాజా!\nవిన్నావుగదా. నీవేమంటావు?\" అన్నాడు.\nచంద్రసేనుడు అయిష్టంగా, “నా ప్రమే\nయంలేని ఆమె ప్రేమకు నేనెలా బాధ్యుణ్ణి?\nనేను ముందే చెప్పిన విధంగా, ప్రచండుణ్ణి\nఓడించిన మరుక్షణం నుంచీ, శరశ్చంద్రిక\nరాజు శివదత్తుడే! మందాకిని ప్రతిన పట్టింది\nశరశ్చంద్రిక రాజునే వివాహమాడతానని\nకాబట్టి, ఆమెను శివదత్తుడు వివాహమాడితే\nసమస్య తీరిపోతుంది,” అన్నాడు.\nవెంటనే మందాకిని, రాక్షసుడితో, \"రాక్షసో\nత్తమా! ఇదంతా నేనూహించనిది. నా దృష్టిలో\nశరశ్చంద్రిక రాజును వివాహమాడడమంటే,\nచంద్రసేన మహారాజును వివాహమాడడమే.\nమహారాజు ఆడిన మాట తప్పని సత్యసం\nధుడు. ఆయన అన్న ప్రకారం శివదత్తుణ్ణి\nవిడిచి, ఆయనతో పాటు నన్ను కూడా ఆహా\nరంచేసుకో. మహారాజుతో ఎలానూ కలిసి\nజీవించలేను, కనీసం కలిసి మరణించే\nవరమివ్వు!\" అన్నది.\nరాకుమారి మందాకిని మాటలు విన్న\nరాక్షసుడు నిర్ఘాంతపోయి, ఒక్క క్షణం తన\nఎదుట వున్న ముగ్గురికేసి పరీక్షగా చూసి,\n\"ఇంత కాలంగా నేను, మానవులందరూ\nశారీరకంగానే కాక, మానసికంగా- కూడా\nఅత్యంత బలహీనులనుకునే వాణ్ణి. స్వార్థం,\nపరపీడన, ఓర్వలేనితనం మూర్తీభవించిన\nఅల్పజీవులుగా వాళ్ళు నాకు కనిపించేవాళ్ళు.\nఇప్పుడు మీ ముగ్గురినీ చూస్తూంటే – ప్రభు\nభక్తి, భృత్యుడి పట్ల ఆదరణా, ప్రేమానురా\nగాలూ, మనిషిని ఎంత ఉన్నతుణ్ణి, దైవాంశ\nకలవాణ్ణి చేయగలవో అర్థమవుతున్నది.\nఇందువల్ల నేను, తన రాజు కోసం ఆత్మా\nర్పణకు సిద్ధపడిన శివదత్తుడి వంటి ప్రభుభక్తి\nపరాయణుడినీ, ఒక సేవకుడి రక్షణ కోరి\nప్రాణాలివ్వడానికి వెనుకాడని రాజు చంద్రసే\nనుడి వంటి త్యాగనిరతుణ్ణి, ప్రేమించిన\nవాడికోసం బలి కావడానికి సంసిద్ధురాలైన\nయువతినీ – ఈ ముగ్గురిలో ఎవర్ని చంపినా,\nఅది అతిహేయమైన కార్యమవుతుంది. నేను\nసంతోషంగా మీ ముగ్గురినీ విడిచిపెడుతు\nన్నాను. ఈక్షణానే ఈ అరణ్యాన్ని వదిలి దూర\nతీరాలకు వెళ్ళిపోతున్నాను,\" అంటూ ఆకాశం\nలోకి ఎగిరి క్షణాల మీద అదృశ్యుడయ్యాడు.\nబేతాళుడు ఈ కథ చెప్పి, \"రాజా,\nశివదత్తుడి ప్రవర్తన గురించి మనసులో\nనాకు కొన్ని సందేహాలున్నాయి. నిజంగానే\nఅతడు అంత గొప్ప ప్రభుభక్తి పరాయణుడైతే,\nప్రచండుడి చేతిలో ఓడిపోయి వుండవచ్చు.\nఅప్పుడు, రాజు చంద్రసేనుడు రాక్షసుడికి\nముందు వాగ్దానం చేసిన విధంగా, శివదత్తుడు\nరాక్షసుడికి ఆహారమై వుండేవాడు. కానీ\nఅలా చేయక సర్వశక్తులూ ఒడ్డి ప్రచండుణ్ణి\nఓడించాడు, శివదత్తుడు. రాజు, రాక్షసుడితో\nఅన్న ప్రకారం, ఈ పరిస్థితుల్లో రాజు రాక్షసు\nడికి ఆహారమైపోవాలి! యుద్ధంలో గెలిచాక,\nయువరాణి మందాకిని ప్రసక్తి వచ్చి వుండక\nపోతే, శివదత్తుడు రాజై, చంద్రసేనుణ్ణి రాక్షసు\nడికి ఆహారంగా వదిలిపోయే వాడేగదా? ఈ\nసందేహాలకు సమాధానం తెలిసి కూడా\nచెప్పకపోయావో, నీ తల పగిలిపోతుంది,”\nఅన్నాడు.\nదానికి విక్రమార్కుడు, “వీరుడూ, ప్రభుభక్తి\nపరాయణుడైన వాడెప్పుడూ, తన క్షేమాన్ని\nకాక, ముందు రాజ్య క్షేమాన్ని చూస్తాడు.\nప్రచండుడి చేతిలో ఓడితే, రాజ్య ప్రతిష్ఠ\nమంట కలుస్తుంది. అందువల్లనే శివదత్తుడు,\nశత్రురాజును సర్వశక్తులూ ఒడ్డి ప్రాణానికి\nతెగించి ఓడించాడు. అయితే, ఇందువల్ల\nతన రాజు, రాక్షసుడికి ఆహారం అయ్యే\nప్రమాదం వున్న మాట నిజం. కానీ శివదత్తుడు\nఅప్పటివరకూ రాక్షసుడి ప్రవర్తనను సూక్ష్మంగా\nపరిశీలించి వుండడంతో – అతడికి రాక్షసు\nడిలో అంతో ఇంతో దయాగుణం, యుక్తా\nయుక్త విచక్షణా జ్ఞానం వున్నట్టు గ్రహించాడు.\nఅటువంటి వాడు కేవలం తన ఆకలి తీర్చు\nకునేందుకు ఎవరినీ చంపడు. ఆ కారణంగానే\nశివదత్తుడు, శత్రురాజును ఓడించేందుకు\nపూనుకున్నాడు. ఇవన్నీ పరిగణనలోకి తీసుకు\nన్నప్పుడు రాజు చంద్రసేనుడు, తన భృత్యుడి\nప్రభుభక్తి విషయంలో ఏమాత్రం పొరపాటు\nచేయలేదని రుజువవుతున్నది,\" అన్నాడు.\nరాజుకు ఈవిధంగా మౌనభంగం కలగ\nగానే, బేతాళుడు శవంతో సహా మాయమై,\nతిరిగి చెట్టెక్కాడు.\n- (కల్పితం) \n[ఆధారం : ఎన్. శివనాగేశ్వరరావు రచన)",
            "book_page_end": 31
        },
        {
            "title": "చెక్కచెప్పులు - తోలుచెప్పులు",
            "book_page_start": 32,
            "pdf_page_start": 32,
            "pdf_page_end": 32,
            "author": "కోనే నాగవెంకట ఆంజనేయులు",
            "genre": "హాస్యం/సాంఘికం",
            "moral": "అవతలి వ్యక్తి మానసిక స్థితిని అర్థం చేసుకోకుండా మాట్లాడటం వల్ల ఇబ్బందులు ఎదురవుతాయి.",
            "keywords": [
                "వైద్యశాల",
                "మతిస్థిమితం",
                "చెప్పులు",
                "హాస్యం",
                "ఆహారం"
            ],
            "characters": [
                "కేశవులు",
                "మతిస్థిమితం లేని వ్యక్తి"
            ],
            "locations": [
                "హేలాపురి",
                "వైద్యశాల"
            ],
            "content": "హేలాపురిలోని ఒక వైద్యశాలలో చికిత్స పొందుతున్న తన బంధువును చూడవచ్చాడు, కేశవులు. ఆ వైద్య\nశాలలో. అంతగా మతిస్థిమితం లేనివారికి కూడా చికిత్స చేస్తూంటారు.\nతన బంధువును చూడడానికి ఇంకా ఒక గంట కాలం వేచి వుండాలని తెలుసుకున్న కేశవులు,\nఅక్కడున్న ఒక బల్లమీద కూర్చున్నాడు. అప్పటికే మరొక వ్యక్తి అక్కడున్నాడు. మాటల సందర్భంలో\nకేశవులు ఆ వ్యక్తితో, తన బంధువుకు మతిస్థిమితం ఎందుకు తప్పిందో చెప్పి, \"మీరెవరి కోసం\nవచ్చారు?\" అని అడిగాడు.\nఅందుకా వ్యక్తి, “నేనిక్కడ నాలుగైదు నెలలుగా చికిత్స పొందుతున్నాను. నాలో కొంత మతిస్థిమితం\nతప్పిన లక్షణాలున్నవంటున్నారు,\" అన్నాడు.\nఇంతవరకూ తనతో ఎంతో సౌమ్యంగా, తెలివిగా మాట్లాడిన వ్యక్తిలో అవలక్షణాలేమిటని కేశవులు\nఆశ్చర్యపోతూ, “మీరు చూడబోతే ఇంత చక్కగా మాట్లాడుతున్నారు. మీకీ వైద్యశాలలో చికిత్స ఏమిటీ?\"\nఅన్నాడు.\nఅందుకా వ్యక్తి చిన్నగా నవ్వి, “ఎన్నో ఏళ్ళుగా మతిస్థిమితం లేని వాళ్ళకు వైద్యం చేసీ చేసీ, ఇక్కడి\nవైద్యుడే మతిస్థిమితం కోల్పోయాడేమో అని, నా అనుమానం. సరేగానండి — నాకు చెక్కచెప్పుల కంటే,\nతోలుచెప్పులంటేనే ఇష్టం. మరి నీకో?\" అని ప్రశ్నించాడు.\n\"నాకూ తోలుచెప్పులంటేనే ఇష్టం!\" అన్నాడు కేశవులు.\n\"అలాగా! అయితే, మీరు వాటిని ఉడకబెట్టుకుని తింటారా? వేయించుకుని తింటారా?” అని\nఆవ్యక్తి ఆతృతగా అడిగాడు. ఆప్రశ్న విన్న కేశవులుకు ఒక్క క్షణం మతిపోయినట్టయి, అక్కడ నుంచి\nలేచిపోయాడు.\n- కోనే నాగవెంకట ఆంజనేయులు",
            "book_page_end": 32
        },
        {
            "title": "మనదేశపు కోటలు - 4 (రాజపుత్రుల కోటలు- II)",
            "book_page_start": 33,
            "pdf_page_start": 33,
            "pdf_page_end": 36,
            "author": "మీరా ఉగ్రా",
            "genre": "చారిత్రక వ్యాసం",
            "moral": "N/A",
            "keywords": [
                "రాజపుత్రులు",
                "జైసల్మేర్ కోట",
                "జైవాన్ ఫిరంగి",
                "లోహాఘడ్ కోట",
                "చరిత్ర"
            ],
            "characters": [
                "రావల్ జైసాల్ దేవ్",
                "సూరజ్మల్",
                "కుంభ్ హాడా",
                "రాణాలఖా"
            ],
            "locations": [
                "జైసల్మేర్",
                "బికనీర్",
                "జైపూర్",
                "భరత్పూర్",
                "బుండీ"
            ],
            "content": "చుట్టూ మెరిసే ఎడారి ఇసుక మధ్య\nపసుపు రంగు సున్నపురాయి గోడలు గల\nజైసల్మేర్ కోట ఉదయసూర్యుడి కిరణాలు\nపడేప్పుడు బంగారుకోట లాగా అత్యంత\nశోభాయమానంగా కనిపిస్తుంది.\n1156వ సం||లో భాటీరాజు రావల్\nజైసాల్ దేవ నిర్మించిన ఈ కోట ప్రత్యేకత\nదీని జంట ప్రహరీలు. వెలుపలి గోడ,\nలోపలి గోడ సగం ఎత్తు నుంచి, దానిని\nపై బట్ట లాగా మడిచి కట్టినట్టు ఉంటుంది.\nస్థానికులు దీనిని కమర్ కోట్ అనీ, పాదా\nఅనీ అంటారు.\nఈ కోట అనేక యుద్ధాలు చూసింది.\nఢిల్లీ సుల్తాన్ బాల్బన్ చేసిన సుదీర్ఘమైన\nముట్టడి 1276 నుంచి 1283 వరకు\nసాగింది.\nజైసల్మేర్, వర్తక వాణిజ్యాలకు కేంద్రంగా ఉండేది. ఆఫ్ఘనిస్తాన్,\nసిరియా, ఇరాన్, ఇరాక్, ఈజిప్టు మొదలైన దేశాలకు వెళ్ళే వర్తక బిడారుల\nరాకపోకలు ఈ పట్టణం గుండా సాగేది. 1570వ సం||లో భాటీలకు\nఅక్బర్తో మైత్రీ సంబంధాలు ఏర్పడిన తరవాత ఈ వ్యాపారాలు మరింత\nవేగంగా పెరిగాయి. జైన వ్యాపారులు దేవాలయాలనూ, హవేలీలనూ\nనిర్మించారు. అవి శిలాఫలకాలతో నిర్మించిన గవాక్షాలకూ, డాబాలకూ.\nకుడ్యచిత్రాలకూ పేరెన్నిక గన్నవి.\nరాజస్థాన్లోని మిగతా కోటలతో పోల్చినప్పుడు కొత్తదని చెప్పతగిన బికనీర్ లోని జూనాఘడ్ కోట (1594)\nచక్కగా పరిరక్షింపబడుతున్నది. భవనాలలోని శిలాగవాక్షాలు, కుడ్యచిత్రాలు సుందరమైనవి. గవాక్షాలలోని\nశిలాఫలకాలు వెలుపలి ఎడారి వేడిగాలులను లోపలికి రానీయకుండా చల్లగా ఉంచుతున్నాయి.\nజైపూర్ సమీపంలోని అంబర్ ఘడ్ కోట కచ్చావాహా పాలకులు నిర్మించిన అందమైన భవనాలకు ప్రసిద్ధి\nగాంచినది. అంబరఘడ్కు\nపర్యవేక్షణ శిఖరాలుగా\nజైఘడ్, నాహర్ ఘడ్ అనే\nరెండు కోటలను నిర్మిం\nచారు. ఈ మూడు కోటలూ\nఎప్పుడూ ముట్టడిని గాని,\nయుద్ధాన్ని గాని ఎదుర్కో\nలేదు.\n'చీల్డ్' కొండమీద నిర్మించబడిన జైఘడ్ కోటలో\nఫిరంగులు తయారుచేసే కార్ఖానా ఉన్నది. అంబర్ కోట\nనుంచి ఈ కోటకు రహస్య సొరంగ మార్గం ఉన్నది. ఈ\nకోటలోని లోపలి గదులలో రాజకుటుంబానికి చెందిన\nనిధులను దాచేవారు. ఈ కొండ ప్రాంతాల నివసించే మీనా\nతెగవారు ఈ సంపదను కాపలా కాసేవారు. మరొకదారి\nలేని అత్యవసర పరిస్థితి ఏర్పడినప్పుడు, రాజే అక్కడికి\nస్వయంగా వెళ్ళి, కావలసిన ధనం తెచ్చుకునే వాడు.\nఅప్పుడు కూడా మీనా తెగ నాయకుడు రాజు కళ్లకుగం\nతలు కట్టి నిధులున్న గది దగ్గరికి తీసుకు వెళ్ళేవాడు. రాజు\nఅవసరం గడవడానికి తగిన ధనమే తెచ్చుకునేవాడు.\nమన దేశంలో చాలా బరువైనదని చెప్పబడే\nబ్రహ్మాండ మైన జైవాన్ ఫిరంగి కూడా\nజైఘడ్లోనే ఉన్నది. దీనిని పరీక్షార్థం\nఒకే ఒకసారి మాత్రమే పేల్చారు.\n1732వ సం||లో సూరజ్మల్\nఅనే జాట్ రాజు భరత్పూర్లో\nఅంతకు ముందున్న కోట మీద\nలోహాఘడ్ కోటను నిర్మించాడు. ఈ\nకోట ప్రహరీ గోడ మట్టిదేగాని ఫిరంగుల\nదాడిని ఎదర్కొని దృఢంగా నిలబడగలది.\n1825వ సం|| నవంబర్ నెలలో\nఈస్టిండియా కంపెనీకి చెందిన\n27,000 మంది సైనికులు\nకోటను ముట్టడించారు:\n64,446 ఫిరంగి గుండ్లు\nనిష్ప్రయోజనమని\nతేలాక\nఉత్తరపు వైపు గోడను పేల్ప\nడానికి 10,000 పౌన్ల\nలుడు పదార్థాన్ని ఉపయోగించారు. ఆ ప్రేలుడు\nఎం ఆగ్రా వరకు వినిపించింది. 1826 జనవరి 18వ తేదీ\nకత్పూర్ పతనమయింది.\n1241వ సం||లో దేవసింగ్ అనే ఒక హాడా నాయకుడు\nనా తెగ నాయకుడు బుండూను ఓడించి బుండీ రాజ\nనిగా హాడౌతీ రాజ్యాన్ని స్థాపించాడు. ఆయన ముని\nనుమడు రావ్బార్ సింగ్ 1352వ సం||లో తారాఘడ్\nతాను నిర్మించాడు. ఆయన వంశస్థులు ఆ రాజ్యాన్ని\n0 సంవత్సరాలు అవిచ్చిన్నంగా పరిపాలించారు.\nహాడా సైనికులకు సంబంధించిన వీర సాహస\nథలు కోకొల్లలుగా ప్రచారంలో ఉన్నాయి. ఒకప్పుడు\nదయ్పూర్ రాణాలఖా. బుండీ కోటను పట్టుకునేంత\nకు ఆహార పానీయాలు ముట్టుకోనని ప్రతిజ్ఞ\nడు. ఆయన ఆరోగ్యం క్షీణించడం ప్రారంభించడంతో,\nహాదారులు ఆయన ఆరోగ్యం కాపాడుకోవడానికి ఒక\nలీ కోటను ఏర్పరిచి దానిని 'జయించ'మని చెప్పారు.\nనకిలీ కోటకు కుంభ్ హాడా అనే సైనికుణ్ణి రక్షకుడిగా\n్పటుచేసి, రాణా రాగానే లొంగిపోవాలని ఆజ్ఞాపించారు. అనుకున్న\nయానికి కొద్దిపాటి సైన్యంతో 'కోట' మీదికి రాణా 'ముట్టడి' ప్రారంభ\nయింది. అయినా, నకిలీ కోట నుంచి బాణాలు నిరాటంకంగా సైనికుల మీదికి దూసుకు రాసాగాయి. ఆశ్చర్యాగ్రహా\nలతో కోట లోపలికి వచ్చిన సైనికుల మీదికి కుంభ్ హాడా కత్తి దూసి, “కోట నకిలీదే కావచ్చు. కానీ హాడా అసలైన\nకుడు. నా తనువులో ప్రాణం ఉండగా బుండీని పడనివ్వను!\" అని హుంకరించాడు. ఈ సంఘటనను కళ్ళారా\nసిన రాణా దిగ్భ్రాంతి చెంది, అంతటితో బుండీని జయించే పథకాన్ని వదులుకున్నాడు.\n'రాగమాల', 'బారామస' వంటి చిన్న చిత్రాలకు ప్రసిద్ధిగాంచిన చిత్రకారులెందరో బుండీ కోటలో ఉండేవారు.",
            "book_page_end": 36
        },
        {
            "title": "పోతురాజు భూతాలు",
            "book_page_start": 37,
            "pdf_page_start": 37,
            "pdf_page_end": 40,
            "author": "వారణాశి శ్రీరామక్రిష్ణ",
            "genre": "హాస్యం/సాంఘిక కథ",
            "moral": "తెలివైన ఇల్లాలు, కష్టాల్లో ఉన్నవారికి సహాయం చేయడంలో భర్త పెట్టే ఆటంకాల నుండి కుటుంబాన్ని కాపాడుకోగలదు.",
            "keywords": [
                "భూతమాంత్రికుడు",
                "అతిథి సత్కారం",
                "పిసినారితనం",
                "భార్యతెలివి",
                "భూతాలు"
            ],
            "characters": [
                "పోతురాజు",
                "అన్నపూర్ణమ్మ",
                "అతిథులు",
                "కుంటికాలు భూతం"
            ],
            "locations": [
                "బొందలచెరువు గ్రామం"
            ],
            "content": "బొందలచెరువు గ్రామంలో వుండే పోతురాజు,\nపేరుమోసిన భూతమాంత్రికుడు. అతడి పేరు\nచెబితేనే చాలు దయ్యాలూ, భూతాలూ ఊరి\nపొలిమేరలు దాటి పారిపోతాయని జనం\nగట్టిగా నమ్మేవాళ్ళు. ఆయన భార్య అన్న\nపూర్ణమ్మ బహు దొడ్డ ఇల్లాలు. సార్థకనామధే\nయురాలు. పోతురాజు స్వభావం అతడి భార్య\nస్వభావానికి పూర్తి వ్యతిరేకం. తన ఇంటిలో\nవండిన వంటకాల వాసన వీధిలోకి తగిలినం\nదుకే బాధపడతాడు, భార్యపై మండిపడేవాడు.\nఒకనాటి సాయంసంధ్యవేళ నలుగురు\nవ్యక్తులు అన్నపూర్ణమ్మ ఇంటికి వచ్చారు.\nవాళ్ళు ఆమె పుట్టంది తరఫున దూరపు\nబంధువులు.\n\"అమ్మా! చాలా దూరం నుంచి వస్తున్నాం.\nఇంకా ఎంతో దూరం పోవాల్సివుంది. బాగా\nఅలిసిపోయాం. ఈ రాత్రికి ఇంత భోజనం\nఏర్పాటు చేశావంటే, తిని మా దారిన మేం\nపోతాం,” అన్నారు వాళ్ళు అన్నపూర్ణమ్మతో.\n\"అలాగే! మీరు కాసేపు ఆ అరుగు మీద\nవిశ్రాంతి తీసుకోండి. వంట సిద్ధం చేస్తాను,”\nఅంటూ వంట ప్రయత్నంలో పడింది అన్న\nపూర్ణమ్మ.\nఆమె భర్త పోతురాజు, నాలుగు కోసుల\nదూరంలో వున్న ఏదో ఊరిలో, ఎవరికో\nభూతం పట్టిందని కబురు అందగా, దాని\nఅంతుచూడడానికి వెళ్లాడు. భర్త తిరిగివచ్చేలో\nగానే వచ్చిన అతిథులకు భోజనం పెట్టి\nపంపగలనన్న ఆలోచన కొద్దీ, వాళ్ళను\nవుండమన్నది అన్నపూర్ణమ్మ. అలాకాక, పోతు\nరాజు పెందలకాడే ఇంటికి తిరిగి రావడం\nజరిగితే, వచ్చిన అతిథులు ఈ రాత్రి అన్నా\nనికి బదులు బడితెదెబ్బలు తినగలరన్న\nసంగతికూడా ఆమెకు తెలుసు.\nఅన్నపూర్ణమ్మ క్షణాలమీద వంట పూర్తిచేసి\nఅతిథులకు వడ్డన చేసింది. వాకిటి తలుపులు\nగడియ వేసింది. తలవని తలంపుగా భర్త\nవస్తాడేమోనన్న అనుమానం కొద్దీ, కిటికీలోంచి\nవీధిలోకి చూడసాగింది. అతిథులు ఆవురావు\nరుమంటూ భోజనాలు చేస్తున్నారు.\nఇంతలో వీధి మలుపులో కుక్కలు పెద్దగా\nమొరిగినై. అన్నపూర్ణమ్మ ఊహను నిజం చేస్తూ,\nపోతురాజు వీధి మలుపు తిరుగుతూనే, చేతిలో\nవున్న రాగికట్లకర్రతో అందుబాటులో వున్న\nకుక్క నొకదాన్ని గట్టిగా కొడుతూ, “ఊర\nకుక్కలకేం తెలుసు, భూతాలపోతురాజు మంత్ర\nశక్తి!\" అంటూ గట్టిగా అరిచాడు.\nఅప్పటికి అతిథుల భోజనాలు పూర్తికావస్తు\nన్నాయి. అన్నపూర్ణమ్మ వెంటనే కిటికీరెక్కలు\nమూసి అతిథులతో, “అయ్యా! మీ భోజనాలు\nవేగిరంకానివ్వండి. నా భర్త వస్తున్నాడు.\nఆయన స్వభావం ఎంత కఠినమైనదో, ఆ\nభూతప్రేతాలకూ, గ్రామంలో వాళ్ళకూ, నాకూ\nమాత్రమే తెలుసు. ఇంట్లోకి వచ్చి చూశాడంటే\nమీకూ, నాకూ బడితె పూజ తప్పదు. నేను.\nపెరట్లోకి వెళ్ళిపోతున్నాను. నా భర్త వచ్చి\nతలుపు కొట్టినా, మీ భోజనాలు అయ్యే\nవరకూ తలుపు తీయకండి. ఆ తర్వాత ఈ\nదీపం ఆర్పి, తలుపు తీస్తూనే వాయువేగంతో\nబయటికి పరిగెత్తండి. అమావాస్య చీకటి,\nజాగ్రత్త సుమా!\" అంటూ పెరట్లోకి వెళ్ళి\nపోయింది.\nకేకవేసి ఒకటి, రెండు క్షణాలయినా\nతలుపులు తెరుచుకోక పోయేసరికి, “ఒసే,\nఇల్లాలా!” అంటూ తలుపుల మీద గట్టిగా\nబాదాడు పోతురాజు.\nఆ మరుక్షణం కిర్రుమనే పెద్ద శబ్దంతో\nతలుపులు బార్లా తెరుచుకున్నవి. ఇంటిలోపల\nఅంతా చిమ్మచీకటి. ఆచీకటిలోంచి నాలుగు\nఆకారాలు వేగంగా ముందుకు దూసుకువచ్చి,\nఅడ్డంగా నిలబడివున్న పోతురాజును నేలకు\nపడదోసి, అతణ్ణి తొక్కుకుంటూ చీకట్లోకి\nపారిపోయాయి.\n“చచ్చాన్రోబాబో!\" అంటూ పోతురాజు\nపెద్దగా కేక వేసి, “ఏమిటివి? మనుషులా?\nభూతాలా?\" అంటూ లేవబోయి బాధతో\nచతికిలబడి, కాలు విరిగినట్టా? చెయ్యి\nబెణికినట్టా అనుకుంటూ, “ఏమే ఇల్లాలా!\nనువ్వెక్కడ అఘోరిస్తున్నట్టు?\" అంటూ\nమరింత పెద్దగా కేక పెట్టాడు.\n\"ఇదుగో, వచ్చె, వచ్చె!\" అంటూ అన్న\nపూర్ణమ్మ, ఒక ప్రమిదెలో దీపం వెలిగించుకుని\nభర్త దగ్గరకువచ్చి, “ఇదేమిటి? గుడ్డలనిండా\nసొరకాయ పులుసు మరకలు, తలమీద\nచిరిగిన విస్తరాకు. ఆహా, ఇదంతా వాటిపనే!\"\nఅన్నది ఆశ్చర్యపడుతూ.\nఆసరికి పోతురాజు మూలుగుతూ లేచి\nనిలబడి, “ఏమిటి, వాటిపనే?\" అంటూ\nఇంట్లోకి వచ్చి, అక్కడ నేలమీద చిందర\nవందరగా పడివున్న అన్నం, కూరలూ చూస్తూ,\n“ఏమే, నేను ఇంట లేకుండా చూసి, దారిన\nపోయేవాళ్ళందర్నీ పిలిచి సంతర్పణ చేశావా?\"\nఅంటూ పట్టరాని కోపంతో తాటి ఎత్తున\nలేచాడు.\nఅన్నపూర్ణమ్మ చేతిలో వున్న ప్రమిదను\nఅందుబాటులో వున్న ముక్కాలిపీట మీద\nపెట్టి, \"మీరు ఎన్నయినా అనండి. పొద్దునే\nఏ పుణ్యాత్మురాలి ముఖం చూశానో, నా\nపసుపుకుంకాలు నాకు దక్కాయి,\" అన్నది.\n“అదేమిటే! నేను అడిగిన దానికీ, నువ్వ\nనేదానికీ ఏమిటి సంబంధం?\" అంటూ,\nఏదో సందేహం కొద్దీ గొంతు తగ్గించాడు\nపోతురాజు.\nఅన్నపూర్ణమ్మ లేని కన్నీళ్ళను పమిట\nచెంగుతో తుడుచుకుంటూ, \"ఇప్పుడు బాధ\nపడి లాభమేమిటి లెండి! మీరీ భూత\nవైద్యం నేర్చుకోకుండా, ఏ వ్యవసాయంలోనో,\nవ్యాపారవృత్తిలోనో కుదురుకుంటే బావుం\nడేది,\" అంటూ ఏదో చెప్ప బోతూండగా,\nపోతురాజు ఆమె నడ్డుకుని కోపంగా, “ఏమిటీ\nపొంతనలేని మాటలు? నిన్నేదైనా భూతం\nపట్టిందా?\" అంటూ భార్యకేసి అనుమానంగా\nచూశాడు.\n“అదీ ఏదో ఒకరోజున జరిగి తీరుతుంది.\nఇప్పుడు జరిగిందేమిటో వినండి! మీరు\nపొరుగూరు వెళ్ళి, అక్కడి వాళ్ళకు పట్టిన\nభూతాలను వదలగొట్టారుగదా – అవి తిన్నగా\nవాటిదారినవి పోక, మన ఇంటిమీదికి వచ్చి\nపడ్డాయి. అవి నన్ను నానా దుర్భాషలాడుతూ,\n“ఏమే, భూతాల పోతురాజు ఇల్లాలా! మేము\nతీరని కోర్కెలు తీర్చుకోవడానికీ, కావలసిన\nతిండి తినడానికీ మనుషులను ఆవహిస్తుంటే,\nకుంటే, గుడ్డీ మంత్రాలు మా మీద ప్రయో\nగించి, మాకు నిలవనీడ లేకుండా చేస్తాడా\nనీ మొగుడు? ఇంటికి తిరిగి రాగానే ఏమి\nచేస్తామో చూడు! చచ్చుపుచ్చు తాళపత్రాలూ,\nపురుగ్గొట్టిన వేపమండలూ అలా కింద పెట్ట\nగానే, జాయ్ మంటూ మీదపడి నిలువునా\nవిరుచుకుతింటాం. అప్పుడుగానీ మా ఆకలి\nతీరదు. అని నట్టింట్లో పీఠం వేశాయి,” అని\nచెప్పింది. అన్నపూర్ణమ్మ.\nఇది వింటూనే పోతురాజు, జారిపోతున్న\nజుట్టుముడిని గట్టిగా బిగించి, “ఎక్కడవి?\nఎక్కడ?\" అంటూ ఏదో మంత్రం ఉచ్ఛరించ\nబోయాడు.\n\"ఆగండి, అప్పుడే కథ అయిందా! ఆ\nభూతాల వాలకం చూస్తూంటే, ఆకలితో\nనకనకలాడుతున్నట్టు కనిపించినై. దానితో\nనాకు అవి అన్నంత పనీ చేయగలవని\nనమ్మకం కలిగి, గుండిగడు అన్నం, ఒక\nతట్టనిండు కూరలూవండి, వాటి ముందు\nకుంభం పోశాను. అవి తృప్తిగా తింటూండగా,\nమిమ్మల్నిక కరుణించి వదిలిపెట్టమని\nప్రార్థించాను. అన్నీ అందుకు సరేనన్నట్టు\nతలఊపాయిగాని, వాటిల్లో కుంటికాలూ,\nమెల్లకంటి భూతం మాత్రం — నీ మొగుణ్ణి\nచింత నిప్పుల మీద కాల్చుకుని తినకపోతే,\nనేను అడవిపాలెం ఎల్లమందనే కాదు, అంటూ\nఒంటికాలి మీద లేచి కోపంగా చిందులు\nప్రారంభించింది. అంతలో మీరు రావడం,\nఅవి నామీద జాలి కొద్దో, మీరంటే భయం\nవల్లో బయటికి పారిపోవడం జరిగింది,\"\nఅన్నది అన్నపూర్ణమ్మ.\n“అలాగా!” అంటూ భూతాల పోతురాజు\nనిలువెల్లా వణికిపోతూ,“ఆ భూతాల్లో ఎల్ల\nమంద కూడా వున్నాడన్నమాట? ఎంత గండం\nతప్పింది!\" అని ఏవో మంత్రాలు వల్లిస్తూ,\nపూజగదిలోకి పోయి తలుపులు బిగించు\nకున్నాడు.\nభర్తగదిలోకి పోగానే అన్నపూర్ణమ్మ ఒకసారి\nతృప్తిగా నిట్టూర్చి, అంతకు ముందు తను\nతిట్టిన భూతాలకు క్షమాపణలు చెప్పుకున్నది.",
            "book_page_end": 40
        },
        {
            "title": "పనివాడి తెలివి",
            "book_page_start": 41,
            "pdf_page_start": 41,
            "pdf_page_end": 44,
            "author": "శ్రీరామకమల్",
            "genre": "హాస్యం/నీతి కథ",
            "moral": "తెలివికి శ్రద్ధ తోడైతే ఫలితం దక్కుతుంది. తెలివి ఉండి కూడా నిర్లక్ష్యంగా పనిచేసే వ్యక్తి ప్రయోజనం ఉండదు.",
            "keywords": [
                "తెలివి",
                "శ్రద్ధ",
                "పనివాడు",
                "పట్టుచీరలు",
                "దుస్తులు"
            ],
            "characters": [
                "భూపతి",
                "చలపతి",
                "శంకరం",
                "వీరయ్య",
                "వెంకట్రాజు"
            ],
            "locations": [
                "చదలవాడ గ్రామం",
                "పట్నం"
            ],
            "content": "చదలవాడ గ్రామంలోని భూపతి అనే రైతుకు\nపనివాడు కావలసి వచ్చింది. ఈ సంగతి\nఆయన తన స్నేహితుడైన చలపతికి చెప్పాడు.\nదానికి చలపతి, “నాదగ్గర ఇద్దరు పని\nవాళ్ళున్నారు. నమ్మకస్థులు. ఇద్దరికిద్దరూ\nమంచివాళ్ళు కూడానూ. అయితే ఒకడు\nతెలివైనవాడు. పనిశ్రద్ధ తక్కువ కానీ జీతం\nఎక్కువడుగుతాడు. ఇంకొకడు తెలివితక్కువ\nవాడు. పనిశ్రద్ధ ఎక్కువ. జీతం తక్కువడుగు\nతాడు. ఎవరు కావాలో చెప్పు, పంపిస్తాను,”\nఅన్నాడు.\n\"యజమానికి తెలివివుంటే, పనివాడు\nతెలివితక్కువవాడైనా ఫర్వాలేదు. పనిశ్రద్ధ\nవుండి నమ్మకస్థుడైతే చాలు. జీతం కూడా\nతక్కువంటున్నావు కాబట్టి, అలాంటివాడినే\nపంపించు.\" అన్నాడు భూపతి.\nఆ విధంగా శంకరం, భూపతి ఇంట్లో\nపనికి చేరాడు. ఒక నెలరోజుల పాటు వాడి\nచేత పని చేయించుకున్నాక, ఆయనకెంతో\nతృప్తి కూడా కలిగింది. ఇలా వుండగా – ఒక\nరోజున పట్నంలో వుండే భూపతి కూతురు\nతండ్రికి ఉత్తరం పంపింది. అందులో ఇలా\nవుంది: \"మా ఆడపడుచుకు పెళ్ళికుదిరింది.\nవియ్యాలవారు వంగపండు రంగు పట్టుచీర\nలడిగారు. రెండు కావాలి. వచ్చే శనివారం\nరోజుకు మాకు అందేలా పంపించగలరు.\nఆలస్యం జరగుకుండా చూడు.”\nఉత్తరం తెచ్చిన మనిషి భూపతితో,\n\"అయ్యా! ఈరోజు సాయంత్రమే నేనుతిరిగి\nపట్నం వెళ్ళిపోతున్నాను. చీరలు నాకిస్తే.\nతీసుకుని వెళ్ళగలను,\" అన్నాడు.\nభూపతి వాకబు చేయగా, బట్టలు నేసే\nవీరయ్య వద్ద వంగపండు రంగు పట్టుచీరలు\nలేవని తెలిసింది. రంగు మార్చటానికి రెండు\nరోజులు పడుతుందన్నాడు. ఆరోజు బుధ\nవారం. భూపతి ఉత్తరం తెచ్చినవాడితో, “శని\nవారానికల్లా అందేలా చీరలు పంపుతానన్నా\nనని చెప్పు,” అని పంపేశాడు.\nతర్వాత ఆయన శంకరాన్ని పిలిచి పరిస్థితి\nచెప్పి, “ఎలాగో అలా శనివారానికల్లా పట్నం\nవెళ్ళి, అమ్మాయికి కనిపించాలి. గుర్తుంచుకో!”\nఅన్నాడు.\n\"అంటే. శుక్రవారం రాత్రికల్లా నేను\nబయల్దేరాలి. అంతేకదా! నేను సిద్ధం,” అని\nచెప్పాడు శంకరం.\nగురువారం బాగానే గడిచింది కానీ శుక్ర\nవారం నాడు వాన మొదలయింది. ఉదయం\nమొదలైన వాన చీకటిపడేదాకా తగ్గలేదు.\nవానతగ్గాక వీరయ్య పట్టుచీరలు తీసుకుని\nభూపతి ఇంటికి వచ్చి, \"అయ్యా! చీరలకు\nవంగపండు రంగు వేశాను. అదింకా పూర్తిగా\nఆరలేదు. అయినా జాగ్రత్తగా పొట్లం కట్టాను.\nఒక్కరోజు పాటు ఈ చీరలకు తడి తగల\nకుండా జాగ్రత్తపడండి,\" అని చెప్పి వెళ్ళాడు.\nభూపతి వెంటనే శంకరాన్ని పిలిచి, “ఈ\nచీరలు వానలో తడవకూడదు. తడిశాయంటే\nరంగు మారిపోతుంది. కాబట్టి తగిన జాగ్రత్తలో\nతీసుకుని పట్నం వెళ్ళు,\" అని చెప్పాడు.\nశంకరం చీరలు తీసుకుని, “వీటిమీద\nనీటిబొట్టు కూడా పడనివ్వను. నేను మాటంటే\nమాటే! ఇక ఇంటికి వెళ్ళి భోజనం చేసి ప్రయా\nణమై వెళ్ళిపోతాను,” అని యజమాని వద్ద\nసెలవు తీసుకుని వెళ్ళిపోయాడు.\nఆతర్వాత కాసేపు భూపతి, భార్య కూతురు\nగురించి ముచ్చటించుకున్నారు.\n“ఆడపడుచు పెళ్ళికి వియ్యాలవారు కోరిన\nచీరలు అందజేసినందుకు, మనమ్మాయికి\nఅత్తింట్లో మంచి పేరు వస్తుంది,” అని భూపతి\nభార్య సంబరపడింది.\n“సమయానికి శంకరంలాంటి నమ్మకస్థు\nడైన పనివాడున్నాడు కాబట్టి సరిపోయింది.\nఅలా కాకపోతే, శనివారం ఉదయమే నేను\nప్రయాణం కావలసి వుండేది. ఈమధ్య ప్రయా\nణాలు చేస్తే నాకు చాలా అలసటగా వుంటున్న\nదనుకో!” అన్నాడు భూపతి.\nఇంతలో పొరుగింట్లో ఏదో హడావుడి విని\nపించింది. భూపతి, భార్య అక్కడికి వెళ్ళారు.\nభూపతి స్నేహితుడైన వెంకట్రాజు తండ్రి\nపేర్రాజుకు ఉన్నట్లుండి గుండెనొప్పి వచ్చింది.\nవైద్యుడు వచ్చి చూసి, \"నా దగ్గర సరైనమం\nదులు లేవు. వెంటనే పట్నం తీసుకెళ్ళండి,”\nఅని చెప్పాడు.\nభూపతికి పట్నంలో చాలామంది పరిచయ\nస్థులున్నారు. కూతురు కూడా అక్కడే వుంటు\nన్నది. ఆయన వెంకట్రాజుకు సాయంగా\nవస్తానన్నాడు. అప్పటికప్పుడు బండి కట్టించు\nకుని వెంకట్రాజు కుటుంబం ప్రయాణమ\nయింది. భూపతి కూడా వాళ్ళతో వెళుతూ,\nదారిలో శంకరం ఇంటిదగ్గర బండి నాపిం\nచాడు. కానీ అప్పటికే శంకరం పట్నం వెళ్ళి\nపోయినట్లు, ఇంటి యజమాని చెప్పాడు.\nభూపతి మనసులో, \"నేనెలాగూ పట్నం వెళు\nతున్నాను గదా. శంకరం బయలుదేరకుండా\nకాసేపు ఆగివుంటే బాగుండేది,” అనుకున్నాడు.\nఇప్పుడాయన శంకరాన్ని కలుసుకునే అవ\nకాశం లేదు. వాడిది అడ్డదారి. బండి వెళ్ళే\nదారి వేరు. బండి చాలా వేగంగా పట్నం\nచేరుకుంది. భూపతి, వెంకట్రాజు తండ్రిని\nమంచి వైద్యుడికి చూపించాడు. ఆయన\nరోగిని పరీక్షించి ప్రమాదమేమీ లేదనీ, తన\nవద్ద రెండు రోజులుండాలనీ చెప్పాడు. ఈ\nఏర్పాట్లు జరిగాక భూపతి, కూతురు ఇంటికి\nవెళ్ళాడు.\nఆమె తండ్రిని చూసి సంతోషించి, \"అయ్యో!\nనువ్వెందుకొచ్చావు నాన్నా! చీరలు ఏ పని\nవాడిచేతనైనా పంపిస్తే సరిపోయేది,\" అన్నది.\nఅందుకు ఆమె మామగారు నొచ్చుకుని,\n\"శుభకార్యానికి ఆయన కూడా రావడం మన\nఅదృష్టం. ఎందుకొచ్చావని అడుగుతావే\nమిటి?\" అంటూ కోడల్ని మందలించాడు.\nభూపతి జరిగిందంతా కూతురికి చెప్పి,\n\"అయితే, శంకరం ఇంకా రాలేదన్నమాట!\nకాలినడకగదా – మరికొంతసేపు పట్టవచ్చు.\nఎలానూ వచ్చాను గనక, శుభకార్యం చూసి,\nప్రయాణమవుతాను,” అన్నాడు.\nఆతర్వాత కాసేపటికి శంకరం వచ్చాడు.\nవాడు వానలో బాగా తడిసి ముద్దయివున్నాడు.\n\"వాన పడుతున్నది కదా. నువ్వు కాసేపు ఆగి\nవుండవలసింది. అనుకోకుండా నాకు పట్నం\nప్రయాణంపడింది,\" అన్నాడు భూపతి వాడితో.\n\"అయ్యా! నేను మాటంటే మాటే. శనివారం\nఈపాటికి పట్నంవచ్చి అమ్మాయిగారిని కలుసు\nకుంటానన్నాక, వానలేకాదు, తుఫానులు కూడా\nనన్నాపలేవు.\" అన్నాడు శంకరం గర్వంగా.\n“అది సరే కానీ. పట్టుచీరలు తడవకూడ\nదని వీరయ్య మరీ మరీ చెప్పాడు కదా!”\nఅన్నాడు భూపతి సంకోచంగా.\n\"మీరు చెప్పాక, వాటిని తడవనిస్తానా?\nచీరల మీద ఒక్క నీటి బొట్టయినా పడకుండా\nజాగ్రత్త తీసుకున్నాను.\" అన్నాడు శంకరం.\nభూపతి ఆశ్చర్యపడి, “అదెలా సాధ్యపడిందో\nచెప్పు.\" అన్నాడు.\n\"తెలివుంటే ఏది సాధ్యం కాదు, బాబయ్యా!\nనేను బయల్దేరే సరికే చినుకులు పడుతు\nన్నాయి. రెండు చీరల్ని రేకుపెట్టెలో వుంచి\nమూత పెట్టాను.\" అన్నాడు శంకరం.\n\"మరి పెట్టె ఏది?\" అని అడిగాడు భూపతి.\n\"ఎంత రేకు పెట్టయినా వానలో తడిస్తే, ఏ\nసందులో నుంచో లోపలికి నీళ్ళు వెళ్ళకపోవు\nగదా! అందుకని, ఆ పెట్టెను మాఇంట్లోమం\nచంకింద దాచాను,\" అన్నాడు శంకరం గొప్పగా.\nవాడి మాటలు విని, ఆ ఇంట్లో వాళ్ళం\nదరూ నవ్వగా భూపతికి తలతీసేసినట్లయింది.\nఆయన అప్పటికప్పుడు బండి కుదుర్చుకుని,\nతన ఊరువెళ్ళి చీరలు తీసుకునివచ్చి శుభ\nకార్యం జయప్రదంగా జరిగేలా చూశాడు.\nతర్వాత భూపతి ఇంటికి తిరిగివస్తూనే\nచలపతిని కలుసుకుని, జరిగింది చెప్పి,\n\"నువ్వు ముందు నన్ను హెచ్చరించావు. ఈ\nశంకరం నమ్మకస్థుడూ, పనిపట్ల శ్రద్ధ వున్న\nవాడేకాని, ఒట్టి తెలివితక్కువ వెధవ. అయినా\nనేను వాణ్ణి పనిలో నుంచి తీసి వెయ్యదలుచు\nకోలేదు. వాడి తెలివికి తగినట్టు వాణ్ణి పెర\nటిలో కూరపాదుల పెంపకం పనులకూ,\nపశువుల కాపలా పనులకూ ఉపయోగించు\nకుంటాను. తెలివైనవాడు కాస్త జీతం ఎక్కు\nవడుగుతాడన్నావే, వాణ్ణి పంపు. అలాంటి\nవాడివల్ల పనులు, అనుకున్నవేళకు అనుకున్న\nవిధంగా జరిగిపోతూంటాయి,” అన్నాడు.\nదేనికి చలపతి అవునన్నట్టు తలవూపి,\nభూపతి కోరిన పనివాణ్ణి ఆయన వద్దకు\nపంపాడు.",
            "book_page_end": 44
        },
        {
            "title": "మహాభారతం-12 (బకాసుర వధ)",
            "book_page_start": 45,
            "pdf_page_start": 45,
            "pdf_page_end": 51,
            "author": "చందమామ బృందం",
            "genre": "పురాణ కథ",
            "moral": "శక్తి, యుక్తి, ధైర్యంతో ఇతరుల కష్టాలను తొలగించడమే నిజమైన క్షత్రియ ధర్మం.",
            "keywords": [
                "బకాసురుడు",
                "భీముడు",
                "ఏకచక్రపురం",
                "కులధర్మం",
                "ధర్మరాజు"
            ],
            "characters": [
                "కుంతీదేవి",
                "ధర్మరాజు",
                "భీముడు",
                "బ్రాహ్మణుడు",
                "బకాసురుడు"
            ],
            "locations": [
                "ఏకచక్రపురం",
                "యమునానది"
            ],
            "content": "తమకు ఆశ్రయం ఇచ్చిన బ్రాహ్మణుడి\nకుటుంబంవారు ఎందుకేడుస్తున్నారో తెలుసు\nకుందామని కుంతీదేవి వచ్చినాక బ్రాహ్మ\nణుడు దుఃఖంతో ఇలా విలపించసాగాడు:\n“ఈ ప్రపంచంలో పెళ్ళాం, బిడ్డలతో\nసుఖంగా జీవించే మార్గం లేదు గద! ఈ\nదిక్కుమాలిన ఊరు వదిలిపోదామని నా\nభార్యతో ఎన్నడో అన్నాను. తాను ఇక్కడే\nపుట్టాననీ. ఇక్కడే పెరిగాననీ, తన కన్నవారికి\nదూరంగా పోలేననీ అన్నది. వాళ్ళా, ఏనాడో\nచనిపోయారు. ఈ ఊళ్ళోనా, బంధువన్న\nవాళ్ళు ఒక్కరూ లేరు. అయినా ఈ వూరు\nవదిలిపెట్టాము కాము! అప్పుడే నా మాట\nవిన్నట్టయితే ఇప్పుడీ ఆపద వచ్చి పడేది\nకాదు. ఇప్పుడు మనం ఏం చేసేటట్టు? ఆ\nరాక్షసుడి వాత ఎవరిని వెయ్యను? ఇంత\nకాలమూ నాకు అనుకూలవతిగా ఉండి, నా\nవల్ల సంతానం కన్న నిన్ను రాక్షసుడి పొట్టన\nపెట్టనా? లేక వంశాంకురంగా పుట్టి పెరుగు\nతున్న మన కొడుకును పంపనా? కన్యాదానం\nచెయ్యవలసిన కూతురిని పంపనా? అందు\nచేత రాక్షసుడికి ఆహారంగా నేనే పోతాను.\nఅంతకన్న మార్గం లేదు.”\nబ్రాహ్మణుడి భార్య ఇందుకు ఒప్పుకోలేదు.\nతన భర్త చనిపోతే తనకూ, పిల్లలకూ రక్షణ\nఉండదనీ, తాము లోకులకు లోకువై పోతా\nమనీ, పిల్లల భవిష్యత్తు తీర్చిదిద్దే శక్తి సామ\nర్థ్యాలు తనకు లేవనీ, అందుచేత తానే\nరాక్షసుడికి ఆహారమవుతాననీ ఆమె అన్నది.\nఆమె ఒక ఆశ కూడా కనబరచింది. అదేమి\nటంటే, తాను ఆహారంగా వెళ్ళితే, స్త్రీహత్యకు\nజంకి రాక్షసుడు తనను విడిచిపుచ్చవచ్చునని!\nఈ మాట విని బ్రాహ్మణుడు తన భార్యను\nకౌగలించుకున్నాడు. ఇద్దరూ పెద్దగా ఏడవనా\nరంభించారు. వాళ్ళను చూసి కూతురు,\n\"మీరిద్దరూ ఎందుకు వృధాగా ఏడుస్తారు?\nరాక్షసుడికి నన్ను ఆహారంగా పంపెయ్యండి.\nనేనెలాగూ ఎప్పటికైనా మీకు దూరంగా\nవెళ్లేదాన్నే గద! అందుచేత నన్ను పంపేస్తే\nమీకు కలిగే నష్టమేమీ లేదు. పైపెచ్చు\nమీకు ప్రమాదం తప్పిపోతుంది,\" అన్నది.\n'అప్పుడు అయిదేళ్ళ వయసుగల కుర్ర\nవాడు చిన్న పుల్ల తీసుకుని, అటూ ఇటూ\nఉత్సాహంగా తిరుగుతూ, వచ్చీరాని మాట\nలతో, “రాక్షసుణ్ణి నేను చంపేస్తానుగా! ఏడవ\nకండి,” అన్నాడు. వాడి మాటలకు పెద్దవాళ్ళు\nఅంత దుఃఖంలోనూ నవ్వారు.\nఇదంతా వింటున్న కుంతి వారికి మరింత\nదగ్గరగా వచ్చి బ్రాహ్మణుడితో, \"అయ్యా,\nమీకిప్పుడు వచ్చిన ఆపద ఏమిటి? నాకు\nవివరంగా చెప్పినట్టయితే చెయ్యదగిన సహా\nయంచేస్తాను,\" అన్నది.\nదానికి బ్రాహ్మణుడు కుంతితో, “అమ్మా,\nమీ మంచితనం కొద్దీ మీరలా అన్నారు గాని,\nమాకు వచ్చిన విపత్తు మానవమాత్రులు\nతీర్చేది కాదు. ఈ నగరానికి సమీపంలో\nబకుడనే నరభక్షకుడొకడున్నాడు. వాడు రోజూ\nనరమాంసం తింటూ మదించి ఉన్నాడు.\nఈ ఊరికి వాడు రక్షకుడుగా ఉంటున్నం\nదుకు గాను, ఊరివాళ్ళు రోజుకొక ఇంటి\nవంతున ఆ రాక్షసుడికి ఇరవై బారువల\nఅన్నమూ, రెండు ఎనుబోతులూ, ఒక మనిషినీ\nపంపాలి. ఎవరన్నా అలా చెయ్యని రోజున\nఆ రాక్షసుడు ఊరి మీద పడి ప్రజలను\nచెండుకు తింటాడు. ఈ దేశపు రాజు వేత్ర\nకీయగృహ మనేచోట ఉంటున్నాడు. ఈ\nరాక్షసుడి బెడద నుంచి ప్రజలను కాపాడే\nప్రయత్నమేదీ ఆయన చేయడు. ఆయన\nఅసమర్థుడు. అసమర్థుడి పాలనలో ఉన్న\nమాకు రోజూ ఈ ఆపద ఉంటూనే ఉన్నది.\nఇవాళ మా ఇంటి వంతు వచ్చింది. మాకే\nరాజాశ్రయం ఉండి, ధనవంతులమై ఉంటే\nఎవడినన్నా మనిషిని కొని, వాణ్ణి రాక్షసుడికి\nఆహారంగా పంపి ఉందుము. మా కుటుం\nబానికి ఈ ఆపద తప్పదు. ఒకరిని విడిచి\nఒకరం బతకలేము. నలుగురమూ ఒక్కసారే\nవెళ్లి ఆ రాక్షసుడికి ఆహారమవుతాం,” అన్నాడు.\nకుంతి ఈ కథ అంతా విని, “అయ్యా,\nమీరు నిశ్చింతగా ఉండండి. ఇవాళ ఆ\nరాక్షసుడికి ఆహారంగా నా కొడుకును పంపు\nతాను. వాణ్ణి రాక్షసుడు చంపలేడు. వాడే ఆ\nరాక్షసుణ్ణి చంపేస్తాడు. వాడు చాలా బలవం\nతుడు. అదీగాక వాడి దగ్గిర మంత్ర శక్తులు\nన్నాయి. అందుకే పంపిస్తున్నాను. ఏ తల్లి\nఅయినా, నూరుగురు కొడుకులున్నప్పటికీ,\nతన కొడుకును మృత్యుదేవతకు చేజేతులా\nబలి చేస్తుందా? అందుచేత ఈ ఏర్పాటుకు\nఒప్పుకోండి. ఈ సంగతి మాత్రం ఊళ్ళోఎవరికీ\nతెలియనివ్వకండి. వాడిగురువుగారికి తెలిసి,\nఆయన వీలులేదన్నాడంటే, నా కొడుకు\nరాక్షసుణ్ణి చంపే అవకాశం పోతుంది,\" అన్నది.\nకుంతి మాటలలో బ్రాహ్మణుడికి గురి\nకుదిరింది. ఆయనకు ఆపద తప్పిందన్న\nఆనందమూ, కుంతి తనకు మహెూపకారం\nచేసినందుకు కృతజ్ఞతా కలిగాయి. కుంతి\nభీముడితో సంగతంతా చెప్పింది. భీముడు\nతల్లి చేసిన ఏర్పాటుకు సమ్మతించాడు.\nఇంతలో మిగిలిన నలుగురు పాండవులూ\nభిక్ష తీసుకుని ఇంటికి తిరిగివచ్చారు. భీముడు\nమహా ఆనందంలో ఉండటం గమనించి\nధర్మరాజు కుంతిని భీముడి ఆనందానికి\nకారణమేమిటని అడిగాడు. కుంతి అతనితో\nసంగతంతా చెప్పి, “ఇన్నాళ్ళకు మనం ఇల్లు\nగల బ్రాహ్మణ కుటుంబానికి ప్రత్యుపకారం\nచేసే అవకాశం దొరికింది,” అన్నది.\nఈ మాట విని ధర్మరాజు చాలా బాధప\nడ్డాడు; తమ తల్లి తొందరపడిందనుకున్నాడు.\nపాండవుల ఆశలన్నీ, భవిష్యత్తు అంతా\nభీముడి భుజబలం మీదే ఆధారపడి ఉన్న\nసంగతి అతనికి తెలుసు. రేపు వారు కౌరవు\nలను జయించి తమ రాజ్యం తాము తీసుకో\nదలిస్తే భీముడులేకుండా ఎలా సాధ్యం? దుర్యో\nధనుడు కుట్రతో తమనందరినీ లక్కయింట\nకాల్చి చంపటానికి యత్నించినప్పుడు అంద\nరినీ ఆపద నుంచి తప్పించటం ఒక్క భీముడి\nవల్ల అయింది గాని మరొకరి వల్ల సాధ్యమా?\nధర్మరాజు ఈ ధోరణిలో మాట్లాడుతూ ఉంటే\nకుంతీదేవి వ్యతిరేకించింది. ఆర్తులను రక్షించ\nటం ఉత్తమ క్షత్రియ ధర్మం. ఈ బ్రాహ్మణ\nకుటుంబానికి ప్రత్యుపకారం చెయ్యలేకపోతే\nఅది మహాపాతకం. భీముడికి వచ్చిన భయ\nమేమీ లేదు. అతను ఎలాటి రాక్షసుడినైనా\nచంపగలడు. తాను చేసిన ఆలోచన ఇహానికీ,\nపరానికీ కూడా పనికివచ్చేదని ఆమె అన్నది.\nధర్మరాజు తల్లి అభిప్రాయంతో చివరకు ఏకీ\nభవించక తప్పలేదు.\nతెల్లవారగానే భీముడు ఇల్లుగల\nబ్రాహ్మణుడితో, “అయ్యా, తెల్లవార్లూ నాకు\nనిద్రలేదు. ఆకలి దహిస్తున్నది. మంచి ఆహా\nరంకడుపునిండా పెట్టించారంటే రాక్షసుడితో\nఉత్సాహంగా పోరాడతాను,” అన్నాడు. బ్రాహ్మ\nణుడు అతనికి తిన్నంతగా భక్ష్యభోజ్యాలూ,\nపానీయాలూ, నెయ్యీ, పెరుగూ పెట్టించాడు.\nతరవాత భీముడు ఒక బండికి రెండు\nదున్నలను కట్టి, బండి నిండా అన్నపు\nరాసులు పోసుకుని, నగరానికి దక్షిణంగా\nవెళ్ళి, బకుడుండే చోటికి చాలాదూరంగా,\nయమునానది ఒడ్డున బండి నిలిపి, తన\nదగ్గరికి రమ్మని బకుణ్ణి కేకలుపెట్టి, వాడు\nవచ్చేలోగా ఊరికే ఉండటం దేనికని బండిలో\nఉన్న ఆహారాన్ని తింటూ కూర్చున్నాడు.\nఒక సామాన్య మానవుడు తనను పిలుస్తూ\nఉండటం చూసి బకుడు మండిపడి పరిగెత్తు\nకుంటూ వచ్చి, తన కోసం ఏకచక్రపురం\nవాళ్ళు పంపిన అన్నాన్ని భీముడు పెద్ద పెద్ద\nముద్దలు చేసి మింగుతూండటం చూసి,\n\"ఎవడురా వీడు? చావబోతూ కూడా నిశ్చిం\nతగా మెక్కుతున్నాడు!\" అన్నాడు.\nభీముడు బకుడి కేసి చూసి ఒక నవ్వు\nనవ్వి తిరిగి యథాప్రకారం తన తిండిలో\nనిమగ్నుడయ్యాడు. బకుడు పెద్ద పెడబొబ్బ\nపెట్టి, భీముణ్ణి చంపేవాడల్లే రెండు చేతులూ\nఎత్తి భీముడి మీదికి వచ్చాడు. దానికి\nకూడా భీముడు చలించక, బండిలోని అన్నం\nతింటున్నాడు. తన పెడబొబ్బకు కూడా ఆ\nమనుష్యమాత్రుడు చలించక పోవటం చూసి\nబకుడు భీముడి వీపును తన రెండు చేతుల\nతోనూ చరిచాడు. దాన్ని కూడా భీముడు\nలక్ష్యపెట్టక, తిండి పూర్తిచేసి, వెళ్లి నదిలో\nచేతులూ, కాళ్ళూ కడుక్కొంటున్నాడు. బకుడు\nఆగ్రహావేశంతో ఒక చెట్టు పీకి, భీముడి కేసి\nవిసిరాడు. భీముడు కడుపునిండా నీరుతాగి\nబకుడితో యుద్ధానికి సన్నద్ధుడై వచ్చాడు.\nబకుడు విసిరిన చెట్టు భీముడి చేతిలో\nఉన్నది. వాడు మరో చెట్టు పీకి విసిరేసరికి\nభీముడు తన చేతిలో ఉన్న చెట్టును దానికి\nఅడ్డం పెట్టి ఆపాడు. చుట్టుపక్కల ఉన్న\nచెట్లన్నీ అయిపోయే దాకా ఇద్దరూ ఈ\nవిధంగా చెట్లతో యుద్ధం చేసుకున్నారు.\nతరవాత బకాసురుడు తన చేతులతో భీముణ్ణి\nపట్టుకున్నాడు. ఇద్దరూ మల్లయుద్ధం చేస్తూ\nఒకరినొకరు విసిరివేశారు. జరజరా ఈడ్చారు.\nచివరకు భీముడు బకాసురుణ్ణి పడదోసి,\nమీద ఎక్కి కూర్చుని, భూమికి అదిమిపెట్టి,\nమోకాళ్ళతోనూ, మోచేతులతోనూ కుమ్ముతూ,\nమెడా, నడుమూ, వీపూ విరగ బొడిచాడు.\nబకాసురుడు భయంకరంగా నెత్తురు కక్కుతూ\nచచ్చాడు.\nవాడు పెట్టిన చావుకేక విని వాడి బంధు\nవులు వచ్చారు. భీముడు వాళ్ళను చూసి,\n\"ఇకముందు మీలో ఎవరన్నా తిండి కోసం\nమనుషులను చంపారంటే, వాళ్ళకు కూడా\nఈ బకుడికి పట్టిన గతే పట్టుతుంది, జాగ్రత్త!”\nఅని హెచ్చరించాడు.\nవాళ్ళు వణికిపోతూ తమ తమ చోట్లకు\nవెళ్ళిపోయారు.\nభీముడు బకుడి శవాన్ని ఈడ్చుకు వచ్చి\nనగరద్వారం దగ్గిర పెట్టి, నదిలో స్నానం\nచేసి, ఇంటికి తిరిగి వెళ్ళిపోయి, జరిగిన\nసంగతి ధర్మరాజుకు తెలిపాడు.\nబకుడి శవం ఊరివారి కంట పడింది.\nరాక్షసుడు మరణించాడన్న వార్త ఊరంతా\nపొక్కింది. వాణ్ణి చంపినదెవరో ప్రజలకు\nతెలియదు. కాని ఆ పుణ్యాత్ముణ్ణి తెగమెచ్చు\nకుని, తమ ఇష్టదేవతలకు దణ్ణాలు పెట్టు\nకున్నారు. బకుడు చచ్చిననాడు వంతు బ్రాహ్మ\nణుడి ఇంటిదని తెలియగానే అందరూ బ్రాహ్మ\nణుడి వద్దకు వెళ్లి, బకుణ్ణి ఎవరు చంపారని\nఅడిగారు.\nతన ఇంట తలదాచుకునే వారిని గురించి\nబయట పెట్టటానికి వీలులేని కారణంచేత\nబ్రాహ్మణుడు నగర పౌరులతో, \"నిన్న మా\nఇంటి వంతు వచ్చింది. నేను పుట్టెడు విచా\nరంతో మునిగి ఉండగా ఒక యోగసిద్ధుడు\nవచ్చి, సంగతి విని రాక్షసుడికి ఆహారం\nతాను తీసుకుపోతాననీ, తనను రాక్షసుడేమీ\nచేయలేడనీ అన్నాడు. మరి రాక్షసుడు చచ్చా\nడంటే ఆ మహాత్ముడే ఆ పుణ్యం కట్టుకుని\nఉండాలి,\" అన్నాడు.\nఊరి ప్రజలు పరమానందంతో బ్రాహ్మ\nణోత్సవం చేశారు. కుంతీ, పాండవులూ కూడా\nఆ వేడుక చూశారు. వాళ్ళు ఆ బ్రాహ్మణుడి\nఇంటనే, అలాగే అజ్ఞాత జీవితం గడుపుతూ\nవచ్చారు. వారు మధుకరంతోనే జీవించారు.\nఇలా ఉండగా పాండవులుంటున్న\nబ్రాహ్మణ గృహానికి ఒక దేశసంచారి అయిన\nబ్రాహ్మణుడు అతిథిగా వచ్చి, గృహస్తు ఇచ్చిన\nఆతిథ్యం స్వీకరించి, తాను తిరిగిన దేశాలను\nగురించీ, అక్కడి రాజులను గురించీ అనేక\nవార్తలు సరదాగా చెప్పుకుపోయాడు. అతను\nఒక సందర్భంలో, పాంచాలదేశపు రాజైన\nద్రుపదుణ్ణి గురించి, ఆయనకు శిఖండీ,\nధృష్టద్యుమ్నుడూ, ద్రౌపదీ పుట్టటం గురించీ,\nద్రౌపదీ స్వయంవరానికి జరిగిన ఏర్పాట్లను\nగురించీ క్లుప్తంగా చెప్పాడు. అప్పుడు కుంతీ\nదేవీ, పాండవులూ కూడా ఆ వృత్తాంతాలను\nవివరంగా వినగోరారు. అందుచేత బ్రాహ్మ\nణుడు చెప్పడం ప్రారంభించాడు.",
            "book_page_end": 51
        },
        {
            "title": "ఐకమత్యం!",
            "book_page_start": 52,
            "pdf_page_start": 52,
            "pdf_page_end": 52,
            "author": "కె. హనుమంతరావు",
            "genre": "నీతి కథ/సాంఘిక కథ",
            "moral": "చిన్న పనులకైనా ఇతరుల సహాయం అవసరమైనప్పుడు, సంఘంలో ఐకమత్యం లేకపోతే ఇబ్బందులు ఎదురవుతాయి.",
            "keywords": [
                "ఐకమత్యం",
                "పొరుగువారు",
                "సుత్తి",
                "పటాలు",
                "సహాయం"
            ],
            "characters": [
                "వీరభద్రయ్య",
                "రామేశం",
                "బుజ్జి",
                "నారాయణ"
            ],
            "locations": [
                "గ్రామం"
            ],
            "content": "వీరభద్రయ్య అనే అతను, పొరుగూళ్ళో వున్న తన మిత్రుడు రామేశాన్ని చూసేందుకు వెళుతూ, మార్గ\nమధ్యంలో జరుగుతున్న ఒక సంతలోని దుకాణంలో రెండు పటాలు కొన్నాడు. అందులో ఒకటి శివుడి\nపటం, రెండవది విష్ణుపటం.\nమిత్రుడి ఇల్లు చేరగానే వీరభద్రయ్య, \"ఒరే, రామేశం! నీకు బహూకరించాలని కొని తెచ్చాను,”\nఅంటూ పటాలను రామేశానికిచ్చాడు.\nరామేశం మహదానందంగా వాటిని తీసుకుని, గూటిలోనుంచి రెండు మేకులను వెదికి తీసి పదేళ్ళ\nకొడుకు బుజ్జితో, “ఒరే, బుజ్జీ! పక్కింటికి వెళ్ళి సుత్తి తీసుకురా. గోడకు మేకులు కొట్టి పటాలు\nతగిలిద్దాం,\" అన్నాడు.\nబుజ్జి పక్కింటికి వెళ్ళి తిరిగి వస్తూనే, \"వాళ్ళింట్లో సుత్తి లేదన్నారు, నాన్నా!\" అని చెప్పాడు.\n\"అలా అయితే, ఎదురింటి నారాయణ నడుగు,\" అన్నాడు రామేశం.\nఅక్కడా లేదన్నారంటూ బుజ్జి తిరిగి వచ్చి చెప్పాడు. రామేశం విసుక్కుని, మరి రెండు మూడిళ్ళకు\nకొడుకును పంపాడు. ఆ ఇళ్ళవాళ్ళూ సుత్తి లేదన్నారు.\nదానితో రామేశం ఆగ్రహం తెచ్చుకుని వీరభద్రయ్యతో, “చూశావా, భద్రం మా ఊరి వాళ్ళతంతు.\nనేనిప్పుడు బుజ్జిని పంపిన అందరి ఇళ్ళల్లోనూ సుత్తి వుంటుంది. కానీ ఎవ్వరూ ఇవ్వరు. ఇలా అయితే\nమనలో ఐకమత్యం ఎలా వుండి చస్తుంది?\" అన్నాడు.\nవీరభద్రయ్య తలూపి వూరుకున్నాడు. అప్పుడు రామేశం, కొడుకుతో, “సరే, ఎవ్వరూ ఇవ్వకపోతే\nఏంచేస్తాం! వెనకగదిలోని పాతభోషాణంలో మన సుత్తేవుంది, పట్టుకురా,” అన్నాడు.\nఇది విని వీరభద్రయ్య తెల్లబోయాడు.\n— కె. హనుమంతరావు",
            "book_page_end": 52
        },
        {
            "title": "చందమామ అనుబంధం-79: మన దేశపు చెట్లు - మర్రిచెట్టు",
            "book_page_start": 53,
            "pdf_page_start": 53,
            "pdf_page_end": 53,
            "author": "చందమామ బృందం",
            "genre": "విజ్ఞానం/వృక్షశాస్త్రం",
            "moral": "N/A",
            "keywords": [
                "మర్రిచెట్టు",
                "వటపత్రశాయి",
                "వృక్షశాస్త్రం",
                "ఊడలు",
                "సావిత్రి"
            ],
            "characters": [
                "సావిత్రి",
                "సత్యవంతుడు",
                "మహావిష్ణువు"
            ],
            "locations": [
                "భారతదేశం",
                "కలకత్తా",
                "మద్రాసు",
                "బీహార్"
            ],
            "content": "మనదేశంలో మర్రిచెట్టు లేని గ్రామం అంటూ ఉండదని చెప్పవచ్చు. ఊరు బయట కనిపించే\nఈ చెట్టు మనుషులకూ, గొడ్డూ గోదకూ చల్లటి నీడనిస్తుంది. కొమ్మల నుంచి వచ్చే వేళ్ళు\nఊడలుగా వేలాడుతూ ఉంటాయి. పర్షియన్ సింధుశాఖ వద్ద ఉన్న ఒక బ్రహ్మాండమైన మర్రి\nవృక్షం కింద మనదేశం నుంచి వెళ్ళే వ్యాపారులు (బనియాలు) రోజుల తరబడి విశ్రాంతి తీసుకునే\nవారు. అందుకే ఆ వృక్షానికి పర్షియను భాషలో 'బానియన్' అని పేరు వచ్చింది. హిందీలో దీనిని\n'బోర్' అనీ 'బేర్' అనీ, మరాఠీలో 'వార్' అనీ, తమిళంలో 'ఆల' అనీ, మలయాళంలో 'పేరల్’\nఅనీ అంటారు. ఇంగ్లీషులో దీనిని 'ఇండియన్ ఫిన్' అని అంటారు.\nపూర్వకాలంలో సంతానం లేని దంపతులు జ్యేష్ఠ మాసంలో అమావాస్య రోజున మర్రిచెట్టును\nపూజించే వాళ్ళు. భర్త సత్యవంతుడి ప్రాణాలు రక్షించుకోవడానికి సావిత్రి మర్రిచెట్టును పూజిం\nచిందని చెబుతారు. సృష్టి అంతంలో జలప్రళయం ఏర్పడేప్పుడు నీళ్ళ మీద తేలే వటపత్రం\nమీద మహావిష్ణువు శిశువులా శయనిస్తాడని భక్తులు విశ్వసిస్తారు. ఈ రోజులలో 'వటపత్రశాయి'\nఅయిన బాలకృష్ణుడి చిత్రాలు బాగా అమ్ముడవుతాయి!\nకలకత్తా సమీపం సిబ్పూర్ బొటానికల్ గార్డన్స్లోని మర్రివృక్షం, మద్రాసు అడయార్\nథియోసాఫికల్ సొసైటీ ప్రాంగణంలోని మర్రివృక్షం, బీహార్ రాష్ట్రం గోపప్పూర్ లోని బ్రహ్మాండమైన\nగొడుగులా కనిపించే మర్రి వృక్షం: అదే రాష్ట్రంలో కామోలో మూడు ఎకరాలకు విస్తరించి వున్న\nమర్రి వృక్షం చాలా ప్రసిద్ధి\nగాంచినవి.\nమర్రి ఆకులు పెద్దవిగా\nఅండాకారంలో దళసరిగా వుం\nటాయి. ఫిబ్రవరి-మార్చి నెల\nలలో చివురిస్తాయి. పూత వెలు\nపలికి కనిపించదు. చిన్న చిన్న\nకాయలు జతలు జతలుగా\nకాస్తాయి: బాగా పండినప్పుడు\nఎర్రగాతయారై రకరకాల పక్షు\nలనుఆకర్షిస్తాయి.\nమర్రిచెట్టు శతాబ్దాల తర\nబడి బతుకుతుంది.",
            "book_page_end": 53
        },
        {
            "title": "చందమామ అనుబంధం-79: మనదేశపు ఋషులు: నారదుడు",
            "book_page_start": 54,
            "pdf_page_start": 54,
            "pdf_page_end": 55,
            "author": "చందమామ బృందం",
            "genre": "ఆధ్యాత్మికం/పురాణం",
            "moral": "నారదుడి కలహప్రియత్వం లోకకల్యాణం కోసమే. మాయను అర్థం చేసుకోవాలంటే అనుభవంతోనే సాధ్యం.",
            "keywords": [
                "నారదుడు",
                "మాయ",
                "రామాయణం",
                "కలహప్రియత్వం",
                "భక్తిసూత్రాలు"
            ],
            "characters": [
                "నారదుడు",
                "మహావిష్ణువు",
                "వాల్మీకి",
                "శ్రీరాముడు",
                "కంసుడు",
                "రావణుడు"
            ],
            "locations": [
                "త్రిలోకాలు",
                "ఇంద్రప్రస్థం",
                "భూలోకం"
            ],
            "content": "దైవాన్ని, దైవసృష్టినీ గాఢంగా ప్రేమించిన ఋషి\nపుంగవుడు నారదుడు. ఆయన బ్రహ్మపుత్రుడు;\nమహావిష్ణువు భక్తుడు. మహతి అనే తన వీణ మీటుతూ,\nనిరంతరం నారాయణనామం గానం చేస్తూ తరించిన\nమునిశ్రేష్ఠుడు.\nమనిషికి మంచిని కాంక్షించిన వారిలో నారదుడు\nముఖ్యుడు. తాను విష్ణువు నుంచి నేర్చిన విద్యను\nఅర్హులయిన మానవులకు బోధించాడు. నారాయణ\nనామాన్ని గానంచేస్తూ, త్రిలోకాలలోసంచరిస్తూ మంచి\nవారికి చేతనైన ఉపకారం చేసేవాడు.\nమానవులందరిలోకీ మహెూదాత్త చరిత్ర కలిగిన\nవాడు ఎవరని వాల్మీకి అడిగినప్పుడు, నారదుడు\nఆయనకు శ్రీరాముణ్ణి గురించి చెప్పాడు. ఆయన\nమాటలతో ప్రేరణ పొందిన వాల్మీకి, తమసానదీ\nతీరంచేరి, రామాయణ మహాకావ్య రచనకు ఉపక్ర\nమించాడు.\nపాండవులు నూతన నగరం నిర్మించాలనుకు\nన్నప్పుడు నారదుడు వారికి తాను చూసిన దివ్య నగ\nరాలయిన ఇంద్రపురినీ, కుబేరపురినీ కళ్ళకు కట్టి\nనట్టు వర్ణించాడు. దానిని అనుసరించే పాండవులు\nతమ రాజధానీ నగరం ఇంద్రప్రస్థాన్ని నిర్మించారు.\nనారదుడు కలహప్రియుడని అంటారు. అయితే,\nఇదొక అపోహ మాత్రమే. నారదుడు పైకి కలహ\nభోజనుడుగా కనిపించినప్పటికీ, ఆయన ఆశయం\nమాత్రం లోకకల్యాణమే. చెడును మంచి జయించ\nడానికీ, అధర్మాన్ని ధర్మం జయించడానికీ నారదుడి\nకలహప్రియత్వం దోహదం చేసేది. ఉదాహరణకు,\nబాలకృష్ణుడు ఎక్కడ పెరుగుతున్నాడో తెలియక\nకంసుడు తపిస్తున్న సమయంలో, అతని ఆచూకీ\nకాస్తా నారదుడు చెప్పేశాడు. దాంతో రెచ్చిపోయిన\nకంసుడు, కృష్ణుణ్ణి హతమార్చడానికి తొందరపడి,\nతానే హతుడైపోయాడు. ఆ విధంగా కంసుడి పీడ\nత్వరగా విరగడై, భూమి మీద అతడి దారుణకృత్యాలు\nఅంతం కావడానికి నారదుడి కలహప్రియత్వం\nదోహదం చేసింది!\nరావణుడి మరణానికి కూడా ఒకవిధంగా నార\nదుడే కారణం అని చెప్పవచ్చు. ఒకసారి రావణుడు\nనారదుణ్ణి, ఓంకారానికి అర్థం ఏమిటో వివరించ\nమన్నాడు. దానిని తెలుసుకునే అర్హత రావణుడికి\nలేదని భావించి, నారదుడు చెప్పనన్నాడు. రావణుడికి\nఆగ్రహం వచ్చింది. నారదుడి నాలుకను తెగకోయాల\nనుకున్నాడు. అప్పుడు నారదుడు, రావణుడి పది\nతలలూ త్వరలో తెగి పడగలవని శపించాడు.\nనారదుడికి జ్ఞాన పిపాస ఎక్కువ. ఒకనాడాయన\nమహావిష్ణువును-ప్రపంచ సృష్టికి ఆధారం మాయ\nఅని అంటారుకదా, మరి మాయ అంటే ఏమిటి?\nఅని ప్రశ్నించాడు. అది మునుముందు నీకే అను\nభవంలోకి వస్తుందని విష్ణువు నారదుడికి చెప్పాడు.\nఒకనాడు నారదుడు యధాప్రకారం భూలోక సంచారం\nచేస్తూ, ఒక గ్రామం గుండా వెళుతూండగా ఉన్నట్టుండి\nపెద్ద వర్షం ప్రారంభమయింది. ఆయన తలదాచుకో\nవడానికి ఒక ఇంటి తలుపు తట్టాడు. అందమైన\nఒక యువతి వచ్చి తలుపు తెరిచింది. ఆమె తల్లి\nదండ్రుల కోరికపై, నారదుడా యువతిని పెళ్ళాడి\nఅక్కడే ఉండిపోయాడు. పలువురు పిల్లలకు తండ్రి\nఅయ్యాడు. సంసార జీవితంలోని సుఖదుఃఖా\nలన్నిటినీ అనుభవించాడు. ఒకనాటి రాత్రి హఠాత్తుగా\nఏరు పొంగి వెల్లువ వచ్చి ఆయన ఇంటిని చుట్టు\nముట్టింది. భార్యాపిల్లలు ప్రవాహంలో కొట్టుకుపో\nయారు. నారదుడు దుఃఖాన్ని భరించలేక కిందపడి\nపొర్లుతూ, \"అయ్యో, నా భార్యా పిల్లలు పోయారే!\"\nఅని ఏడ్చి ఏడ్చి ఆఖరికి, \"నారాయణా! నన్ను\nరక్షించు!\" అన్నాడు.\nమరుక్షణమే అతని ఎదుట విష్ణువు ప్రత్యక్షమై,\n\"నారదా! నువ్వు త్రిలోక సంచారివి కదా! నీకు భార్యా\nపిల్లలేమిటి?”అని అడిగాడు.\nమాయ అంటే ఇదే అని గ్రహించిన నారదుడు\nవిష్ణువుకుచేతులెత్తి నమస్కరించి నోరార స్తుతించాడు!\nవివాహమై యేడాది పూర్తయ్యేలోగా సత్యవంతుడి\nఆయుస్సు తీరిపోతుందని సావిత్రినీ, ఆమె తండ్రి\nఅశ్వపతినీ ముందుగానే హెచ్చరించినవాడు కూడా\nనారదుడే. ఆ హెచ్చరిక వల్లనే సావిత్రికి యముణ్ణి.\nఎదిరించి, తన భర్త ప్రాణాలు దక్కించుకోవడానికి\nకావలసిన మనోస్థైర్యాన్ని సమకూర్చుకోవడానికి\nతగిన అవకాశం ఏర్పడింది.\nఇటువంటి మన పురాణకథలెన్నిటితోనో ఆసక్తి\nకరమైన సంబంధం కలిగిన ముని నారదుడు. మన\nభక్తి సాహిత్యంలో నారద భక్తిసూత్రాలకు సమున్నత\nమైన స్థానం ఉన్నది.",
            "book_page_end": 55
        },
        {
            "title": "చందమామ అనుబంధం-79: మీకు తెలుసా?",
            "book_page_start": 56,
            "pdf_page_start": 56,
            "pdf_page_end": 56,
            "author": "చందమామ బృందం",
            "genre": "విజ్ఞానం/ప్రశ్నలు-సమాధానాలు",
            "moral": "N/A",
            "keywords": [
                "విజ్ఞానం",
                "సాహిత్యం",
                "భౌగోళికం",
                "చరిత్ర",
                "అన్వేషణ"
            ],
            "characters": [
                "కాళిదాసు",
                "బి. మార్కొని",
                "వాస్కో డా గామా",
                "హానో"
            ],
            "locations": [
                "రష్యా",
                "డెన్మార్క్",
                "బొంబాయి",
                "బెంగళూరు"
            ],
            "content": "1. ప్రపంచంలో అత్యధికంగా నూనె ఉత్పత్తి చేసే దేశం ఏది?\n2. 'ఇండియాస్ షేక్స్పయర్' అని ప్రసిద్ధిగాంచిన నాటక కర్తఎవరు?\n3. గ్రీన్ల్యాండ్ ఏ దేశంలోని భాగం?\n4. టిబెట్లో పుట్టి, హిమాలయాల గుండా ప్రవహించి సముద్రంలో సంగమించే ముందు గంగా\nనదిలో కలిసే నది ఏది?\n5. గడ్డిజాతికి చెందిన అతి పెద్ద మొక్క ఏది?\n6. మనదేశం 'ఏడుదీవులనగరం' అని ఏ నగరాన్ని పిలుస్తారు?\n7. రేడియోను కనుగొన్న వారెవరు?\n8. 'రామ్ చరిత్ మానస్' గ్రంథకర్త ఎవరు?\n9. 'ఆర్థికశాస్త్ర పిత'గా ఎవరిని చెబుతారు?\n10. అక్బర్ను వివాహమాడిన రాజపుత్ర యువరాణి ఎవరు?\n11. మలేరియాను నయంచేసే 'క్వినైన్'ను ఏ చెట్టు బెరడు నుంచి తీస్తారు?\n12. దక్షిణ భారత దేశంలోని ఒక నగరంలో 'బ్రిటిష్ ఆర్మీ' ప్రధాన కార్యాలయాలు ఉండేవి. ఆ నగరం\nఏది?\n13. ఇండోనేషియా ద్వీపమైన సుమత్రాకు గల మరొక ప్రసిద్ధ స్థానిక నామం ఏది?\n14. క్రికెట్ టెస్ట్ మేచ్లో పాల్గొన్న వారిలో ఎక్కువవయసుగల వారెవరు?\n15. 1498వ సం||లో కేప్ ఆఫ్ గుడిహెూప్, ద్వారా ఇండియాకు మార్గం కనుగొన్నవారెవరు?\n16. రామాయణంలో లక్ష్మణుడి భార్య పేరేమిటి?\n17. బెర్లిన్ ఏ నదీ తీరంలో ఉన్నది?\n18. మొట్టమొదటి ప్రపంచ అన్వేషకుడు ఈజిప్టుకు చెందినవాడు. ఆయన పేరేమిటి?\nసమాధానాలు\n1. రష్యా.\n2. కాళిదాసు.\n3. డెన్మార్క్.\n4. బ్రహ్మపుత్ర.\n5. వెదురు.\n6. బొంబాయి.\n7. బి. మార్కొని.\n8. తులసీదాసు.\n9. ఆడమ్ స్మిత్.\n10. జోధాబాయ్.\n11. సింకోనా.\n12. బెంగళూరు.\n13. జావా మైనర్.\n14. ఇంగ్లాండుకు చెందిన డబ్ల్యు. రోడ్స్ (52 సం||).\n15. వాస్కో డా గామా.\n16. ఊర్మిళ.\n17. స్ప్రే నది.\n18. హానో (29 వ సం|| క్రి||పూ|| 4వ శతాబ్దం ఆరంభంలో).",
            "book_page_end": 56
        },
        {
            "title": "బ్రహ్మయ్య దిగులు",
            "book_page_start": 57,
            "pdf_page_start": 57,
            "pdf_page_end": 61,
            "author": "జొన్నలగడ్డ రామలక్ష్మి",
            "genre": "సాంఘిక కథ",
            "moral": "ఇతరులకు సహాయం చేసేటప్పుడు, వారి కృతజ్ఞత లేదా అనుబంధం కోసం ఆశించకూడదు. సహాయం అనేది స్వార్థం లేనిదిగా ఉండాలి.",
            "keywords": [
                "సహాయం",
                "కృతజ్ఞత",
                "దిగులు",
                "స్వార్థం",
                "ఇల్లు"
            ],
            "characters": [
                "బ్రహ్మయ్య",
                "వాణి",
                "శివయ్య",
                "భీముడు",
                "గోపయ్య",
                "రుక్మిణి"
            ],
            "locations": [
                "నందవరం ఊరు"
            ],
            "content": "నందవరం అనే ఊళ్ళో ఉండే బ్రహ్మయ్య\nచాలా మంచివాడు. ఇరుగుపొరుగులకు\nసాయపడడంలోనే ఆయనకు ఆనందం\nఎక్కువ. ఆవిధంగా ఆయన ఎందరికో సాయ\nపడ్డాడు. కానీ ఆయనవల్ల సాయం పొందిన\nవాళ్ళు ఆయనతో మంచిగా వుండడం\nలేదు. అందువల్ల బ్రహ్మయ్య ఎప్పుడూ దిగు\nలుగా వుండేవాడు.\nవాణి బ్రహ్మయ్యకు అనుకూలవతి అయిన\nభార్య. ఆమె, భర్త దిగులుగా వుండడాన్ని\nభరించలేకపోయేది. ఆమె బ్రహ్మయ్యతో,\n\"ఇతరులకు సాయపడడం వల్ల నీకు సంతో\nషంకంటే దిగులే ఎక్కువ కలుగుతున్నది.\nఇకనుంచి నీ బ్రతుకేదో నువ్వు బ్రతుకు.\nఇతరుల గురించి పట్టించుకోకు,\" అని\nతరచుగా చెబుతూండేది.\n* ఇలా వినీవిని కొన్నాళ్ళకు బ్రహ్మయ్య,\nపెళ్ళాం చెప్పినట్టు చేయాలన్న గట్టి నిర్ణయా\nనికి వచ్చాడు. ఇలాంటి సమయంలో,\nబ్రహ్మయ్య ఎదురింట్లో, వుండే శివయ్య\nపట్నానికి తరలి వెళుతూ, తన ఇల్లు అమ్మి\nపెట్టే బాధ్యతను బ్రహ్మయ్యకు అప్పగించా\nలనుకున్నాడు.\nఅయితే బ్రహ్మయ్య, “నేనెవరికి సాయ\nపడినా వాళ్ళతో గొడవలొస్తున్నాయి. ఊరొదిలి\nవెళ్ళిపోతున్న నీతో అలా జరగడం ఇష్టం\nలేదు. ఏమీ అనుకోక ఈ పని ఇంకెవరికైనా\nఅప్పజెప్పు!\" అని శివయ్యకు ఖచ్చితంగా\nచెప్పేశాడు.\nశివయ్య నవ్వి, “సరే! ఇంటికి తాళం పెట్టి\nవెళతాను. నీ మంచితనంగురించినాకు బాగా\nతెలుసు కాబట్టి నిన్నపార్థం చేసుకోను. ఎవ\nరైనా ఇల్లు కావాలంటూ వస్తే, వాళ్ళకు పత్రం\nరాసిచ్చి పట్నం పంపు. బేరసారాలన్నీ నావేలే.\nకానీ నువ్వు పత్రం రాసిచ్చిన వారికే ఇల్లమ్ము\nతాను,\" అనిపట్నం ప్రయాణమయ్యాడు.\nఆతర్వాత కొన్నాళ్ళకు బ్రహ్మయ్య బావ\nమరిది భీముడు, తన మకాం పొరుగూరి\nనుంచి ఆ ఊరుకు మార్చాలనుకున్నాడు.\nఅందువల్లవాడుశివయ్య ఇల్లుకొనాలనుకు\nన్నాడు. కానీ బ్రహ్మయ్య భీముడికి పత్రంరా\nసివ్వలేదు. తనవాళ్ళకు సాయపడితే శివయ్య\nఅపార్థం చేసుకుంటాడని ఆయన భయం.\n\"బావా! ఇలాంటిల్లు మళ్ళీ దొరకదు.\nఇది బంగారంలాంటి అవకాశం. మనం ఎదు\nరెదుగా వుండొచ్చు. నువ్వు పత్రం రాస్తే - ఆ\nశివయ్య ఎంతడిగితే అంతా ఇచ్చి, ఆ ఇల్లు\nకొంటాను,” అని భీముడు చెప్పాడు.\nబ్రహ్మయ్య పత్రం రాసివ్వడానికి ఒప్పుకోక,\n\"నువ్వు నా భార్యకు స్వయానా తమ్ముడివి.\nనాకు నాలుగు కుటుంబాలకు సరిపడే పెద్దిల్లు\nన్నది. నిన్ను వేరే ఇంట్లో వుండనిస్తానా?\nమనం కలిసి వుందాం, సరేనా?” అన్నాడు.\nబావ మనస్తత్వం తెలిసినా, ఇల్లు తనకు\nదక్కనందుకు ఉక్రోషం వచ్చి భీముడు ఈ\nఊరుకు మకాం మార్చే ఆలోచన మానుకు\nన్నాడు.\nఆ తర్వాత గోపయ్య అనేవాడు బ్రహ్మయ్య\nవద్దకు వచ్చి, \"అయ్యా! పేదవాణ్ణి. ఇల్లు\nకొందామంటే ఒక్కసారి డబ్బిచ్చుకోలేను.\nనువ్వు పత్రం రాసిచ్చిన వాడికి శివయ్య కాదన\nకుండా ఇల్లమ్ముతాడని తెలిసింది. నువ్వు\nదయ తలిస్తే, నా కుటుంబం నీకు ఋణబడి\nవుంటుంది,” అన్నాడు.\nమామూలుగా ఎవరైనా డబ్బిచ్చి ఇల్లుకొంటే\nఅది వేరే సంగతి. అలాకాక, వాయిదాల\nపద్దతి మీద ఇల్లుకొనుక్కునేందుకు పత్రం\nరాసిస్తే, తను గోపయ్యకు సాయపడినట్లే\nఅవుతుంది. అందుకని బ్రహ్మయ్య ఆలోచ\nనలో పడ్డాడు. మళ్ళీ వస్తానని గోపయ్య\nవెళ్ళిపోయాడు.\nకొంతసేపటికి గోపయ్య భార్య రుక్మిణి\nవచ్చి, బ్రహ్మయ్య భార్య వాణిని కలుసుకుని,\n“నా భర్త గుండె జబ్బు మనిషి. ఇంటికోసం\nబెంగపెట్టుకున్నాడు. సొంత ఇల్లుంటే దిగులు\nపోయి జబ్బు నయమవుతుందని వైద్యుడు\nచెప్పాడు. గుండెజబ్బు మనిషనీ, ఏ క్షణంలో\nప్రాణం గుటుక్కుమంటుందోననీ భయపడి,\nమమ్మల్ని అద్దె ఇంట్లోంచి పొమ్మంటున్నారు.\nఇంకెవరూ మాకు ఇల్లివ్వమంటున్నారు. నీ\nభర్త సాయపడితే మాకు ఒక సొంతఇల్లు\nఏర్పడుతుంది. నా భర్త ప్రాణాలు, నీ భర్త\nచేతుల్లోవున్నాయి,”అంటూకళ్ళనీళ్ళు పెట్టు\nకున్నది.\nఇది విన్న వాణి జాలిపడి, గోపయ్యకు\nపత్రం రాసివ్వమని భర్తను బలవంత పెట్టింది.\nబ్రహ్మయ్య, గోపయ్యకు పత్రం రాసిచ్చాడు.\nగోపయ్య పట్నం వెళ్ళి రెండు రోజుల్లో తిరిగి\nవచ్చి బ్రహ్మయ్యతో, \"నువ్వు మంచి వాడివే\nకానీ, నీ స్నేహితుడు డబ్బు మనిషి. ఇల్లు\nవెయ్యి వరహాలు, రెండే రెండు వాయిదాల్లో\nమొత్తం డబ్బు కట్టేయాలట. మనిషి మర్యాద\nలేకుండా మాట్లాడాడు. అద్దెఇంట్లో కాకపోతే\nచెట్టుకిందనైనా చస్తాను గానీ, ఈ ఇల్లు మాత్రం\nకొననని శపథం చేసి వచ్చేశాను,” అన్నాడు.\nగోపయ్య అసలే గుండెజబ్బు మనిషి,\nఏమైపోతాడోనని బ్రహ్మయ్య భయపడి,\nఆఇల్లెంత మంచిదో వాడికి నచ్చజెప్పాలని\nచూశాడు. నువ్వు వద్దంటే ఇంకా ఎక్కువ\nడబ్బిచ్చి కొనడానికి, నాబావమరిది సిద్ధంగా\nవున్నాడని భయపెట్టాడు.\nదానితో గోపయ్య మెత్తపడ్డాడు. బ్రహ్మయ్య,\nవాడి పరిస్థితి అంతా తెలియబరుస్తూ, శివ\nయ్యకు పత్రం రాసిచ్చాడు. ఆతర్వాత గోపయ్య\nపట్నంవెళ్ళివచ్చాడు. ఏమయిందోవాడు బ్రహ్మ\nయ్యకు చెప్పలేదు. అలా కొద్ది రోజులు గడి\nచాక గోపయ్య, శివయ్య ఇల్లు కొన్నట్టు ఊళ్ళో\nచెప్పుకోసాగాడు. కొందరు గోపయ్యకు సాయ\nపడినందుకు బ్రహ్మయ్యను మెచ్చుకున్నారు.\nఇల్లు కొని వుంటే గోపయ్య మాటవరుసకా\nవిషయం తనతో అని వుంటాడని భావించిన\nబ్రహ్మయ్య, ఉండబట్టలేక ఏదో విధంగా విష\nయంతెలుసుకోవాలని, ఒక రోజున గోపయ్య\nకుటుంబాన్ని తన ఇంటికి విందు భోజనానికి\nపిలిచాడు. వాళ్ళు వచ్చి విందారగించారే తప్ప\nఇంటిగురించిఒక్క మాట కూడా అనలేదు.\nఅయితే, గోపయ్య ఇల్లు కొన్న మాట\nనిజం! గృహప్రవేశానికి భారీఎత్తున ఏర్పాట్లు\nచేస్తున్నాడు. బ్రహ్మయ్యలో మళ్ళీ దిగులు\nప్రారంభమైంది. అది చూసి వాణి, “ఈసారి\nసాయానికి పురిగొల్పిన తప్పునాది. అందుకు\nనువ్వు శిక్ష అనుభవిస్తున్నావు. మనం తెలివి\nతక్కువ వాళ్ళం. అందువల్లనే మన నుంచి\nసాయం పొందిన వాళ్ళు మన మనసుల్ని\nఅకారణంగా కష్టపెడుతున్నారు. దీనికేం\nచేయాలో మనకు తెలియదు. ఆ తెలివి నా\nతమ్ముడికుంది. అవసరానికి మన చుట్టూ\nతిరిగి, అవసరం తీరాక మన మొహం\nచూడని ఇలాంటి వాళ్ళతో ఎలా వ్యవహరిం\nచాలో వాడికి బాగా తెలుసు. వాణ్ణి కొన్నాళ్ళ\nపాటు మనింట్లో వుండమందాం,\" అన్నది.\nఇందుకు బ్రహ్మయ్య చిరాగ్గా, “వాడిని\nమనతో వుండమని ఎప్పుడో చెప్పాను. కానీ\nవాడే వినలేదు,” అన్నాడు.\n\"అలాకాదు. దయా ధర్మ భిక్షంగా మనింట్లో\nవుండమంటే వాడెందుకుంటాడు? మన\nఇబ్బందులు చెప్పి సాయంగా రమ్మంటే వచ్చి\nవుంటాడు,” అన్నది వాణి.\nబ్రహ్యయ్య సరేనన్నాడు. భీముడికి విష\nయంతెలియగానే, వాడు తన మకాం బావ\nఇంటికి మార్చేశాడు. ఇంటి పెత్తనమంతా\nతనే తీసుకున్నాడు. ఇంటిలో ఒక రోజున\nగోపయ్య వాళ్ళింటికి వచ్చాడు. భీముడు\nవాణ్ణి గుమ్మంలో ఆపి, విషయం అడిగాడు.\nరేపే గృహప్రవేశమనీ, బ్రహ్మయ్యను పిలవడా\nనికి వచ్చాననీ అన్నాడు గోపయ్య.\n\"బావకు ఒంట్లో బాగోలేదు. నువ్వు\nచెప్పింది ఆయనకు చెబుతాన్లే. ఇకవెళ్ళు,”\nఅన్నాడు భీముడు. గోపయ్య వెళ్ళిపో\nయాడు.\nమర్నాడు బ్రహ్మయ్య వాళ్ళ ఎదురింట్లో\nగృహప్రవేశం ఆర్భాటంగా జరిగింది. దానికి\nఊళ్ళోవాళ్ళుచాలామంది వచ్చారు. బ్రహ్మయ్య\nఇంట్లో వాళ్ళెవరూ వెళ్ళలేదు. ఈ సంగతి\nచాలామంది విడ్డూరంగా చెప్పుకున్నారు.\nమర్నాడు వీధిలో కనబడితే, ఎరిగినవాడొకడు\nభీముణ్ణి గృహప్రవేశం గురించి అడిగాడు.\n\"ఆ గోపయ్య, బావను పిలవలేదు,”\nఅన్నాడు భీముడు.\nఅదేసమయంలో అటుగా వీధిన పోతున్న\nగోపయ్య ఇది విని, \"అబద్ధం! పిలవడానికి\nమీ ఇంటి కొస్తే, నీ బావకు ఒంట్లో బాగోలే\nదన్నావు గదా! నేను చెబుతానని, నన్ను వెళ్ళ\nమన్నావు కూడా,\" అన్నాడు కోపంగా.\n“ఒంట్లో బాగోలేదంటే వెళ్ళి బావను\nపలకరించి, ఎలా వున్నదని అడుగుతావను\nకున్నాను. అలా చెయ్యకపోవడంతో, నువ్వు\nఅంతగా ఆయనకు దగ్గిర వాడివి కాదనుకుని,\nగృహప్రవేశం సంగతి ఆయనకు చెప్పలేదు.\nఅయినా బావ ఆరోగ్యం మర్నాటికీ బాగుపడ\nలేదు,\" అన్నాడు భీముడు.\n“అయితే, ఆవిషయం గృహప్రవేశం నాడే\nనువ్వొచ్చి చెబితే, పిలిచినందుకు మర్యాదగా\nవుండేది.\" అన్నాడు గోపయ్య నిందను\nభీముడిపైకి తోస్తూ. భీముడు పెద్దగా నవ్వి,\n\"బావకు చెప్పమన్నావుగానీ, మాట వరసకైనా\nనన్ను కూడా రమ్మని చెప్పావా? పిలవని\nచోటుకు నేనెలా వస్తాను?\" అన్నాడు.\nగోపయ్యకు ఏమనాలో తోచక, తలవంచు\nకుని అక్కణ్ణించి వెళ్ళిపోయాడు.\nఇంటికి తిరిగి వచ్చాక భీముడు, జరిగిన\nదంతా బ్రహ్మయ్యకు చెప్పాడు. బ్రహ్మయ్య\nకలవరపడి, “ఎందుకురా ఉత్తపుణ్యాన వాడి\nమీద పగసాధిస్తావు? పాపం చేస్తే, వాడే\nఅష్టకష్టాల పాలవుతాడు,” అంటూ బావమరి\nదిని మందలించాడు.\nదానికి భీముడు, “నాకు గోపయ్య మీద\nపగ దేనికి? అసలు నాకూ వాడికీ ఏమిటి\nసంబంధం? స్నేహితులను కష్టాల్లో ఆదుకో\nవాలి. సుఖాల్లో జత కూడాలి. శత్రువుల్ని\nదూరంగా వుంచాలి. గోపయ్య మనకు\nమిత్రుడూ కాదు, శత్రువూకాదు. వాడిని గురిం\nచిన ఆలోచనే మనకుండకూడదు. కలుసు\nకున్నప్పుడు పలకరిస్తాం. సాయమడిగితే\nచేతనైనది చేస్తాం. ఆ తర్వాత వాడి గురించి\nపట్టించుకోకూడదు. అదీ తెలివైనవాళ్ళు చేసే\nపని. నేను అదే చేశాను!\" అన్నాడు.\nఇది వినగానే బ్రహ్మయ్యకు తనలోని\nలోపం 'తెలిసి వచ్చింది. సాయంచేసిన\nవాళ్ళందర్నీ తన వాళ్ళనుకుంటూ, వాళ్ళ\nకష్టసుఖాలలో పాలుపంచుకోవాలని కోరు\nకోవడం వల్ల, తానెప్పుడూసంతోషంగా వుండ\nలేకపోతున్నాడు. భీముడు చెప్పిన ప్రకారం\nచేస్తే, తనకేదిగులూ వుండదు!",
            "book_page_end": 61
        },
        {
            "title": "చేపలబావి",
            "book_page_start": 62,
            "pdf_page_start": 62,
            "pdf_page_end": 63,
            "author": "చందమామ బృందం",
            "genre": "జంతు కథ/నీతి కథ",
            "moral": "తెలివైన వారు ఆపద సమయంలో కూడా తమ బుద్ధిని ఉపయోగించి ఇతరుల అమాయకత్వాన్ని లేదా ఆశను సొంత లాభం కోసం ఉపయోగించుకుంటారు.",
            "keywords": [
                "కుందేలు",
                "నక్క",
                "మోసం",
                "బావి",
                "చేపలు"
            ],
            "characters": [
                "కుందేలు",
                "నక్క",
                "ఇతర జంతువులు"
            ],
            "locations": [
                "అడవి",
                "తోటబావి"
            ],
            "content": "అడవిలో జంతువులన్నీ కలిసి కొద్దిమేర\nదున్ని వ్యవసాయం చెయ్యనిశ్చయించాయి.\nఒకనాడు మిగిలిన జంతువులతోబాటు నక్కా\nకుందేలూ కూడా పారా, పలుగూ పట్టి పని\nచెయ్యసాగాయి.\nసూర్యుడు క్రమంగా పైకెక్కుతున్నాడు.\nనెత్తి మాడిపోతున్నది.\nకుందేలు కొంత సేపటికల్లా ముచ్చె\nమటలు పట్టి అలిసి పోయింది. కాని పని\nచాలించి విశ్రాంతి తీసుకుంటే సోమరిపోతని\nమిగిలిన జంతువులు తిడతాయని భయ\nపడింది. అట్లాగే పళ్లబిగువున కొంతసేపు\nకిందామీదా పడుతూ మిగతా జంతువులతో\nపాటు పనిచేసింది.\nకాని మరికొంత సేపటికి కుందేలు పని\nఅయిపోయింది. ఎక్కడైనా చల్లని మాటున\nవిశ్రాంతి తీసుకోకపోతే ప్రాణం పోయేటట్టుగా\nఉంది. కొంతసేపు తీవ్రంగా ఆలోచించి,\nకాలిలో ఏదో ముల్లు గుచ్చుకున్నట్టు బాధ\nనటించి అది మెల్లగా ఇవతలికి వచ్చేసింది.\nతరవాత కొంచెంసేపు ఆగి, ఇతర జంతువులు\nచూడకుండా జాగ్రత్తగాపొదల వెనకగా దౌడు\nతీసి దూరంగా వున్న తోటబావి దగ్గరికి చేరు\nకున్నది.\nఆ బావి చెట్టునీడన ఉన్నది. దానికి ఒక\nగిలకా, గిలకమీదగా పొడవాటి తాడూ,\nతాడు రెండు చివరలా రెండు బొక్కెనలూ\nఉన్నాయి.\nఆ బావీ, నీడా చూడగానే కుందేలుకు\nప్రాణం లేచివచ్చినట్టయింది. అది ఒక్క\nదూకున వెళ్లి బొక్కెనలో పడింది. మరుక్షణమే\nఆ బొక్కెన కుందేలు బరువు మూలాన\nఅడుగుకు దిగసాగింది. కుందేలుకు ఒక్క\nక్షణం కంగారెత్తుకొచ్చింది. కాని ఆతరవాత\nఏమయితే అది అవుతుందనుకుని, కుందేలు\nబొక్కెనలో కదలక మెదలక పడుకున్నది.\nనీటిని తాకగానే బొక్కెన నిలిచిపోయింది.\nకుందేలు కంగారులో అటూ ఇటూ కొట్టు\nకున్నట్టయితే మునిగిపోయే పనే!\nకుందేలు మీద నక్క ఒక కన్ను వేసే\nఉంచింది. అందుచేత, ముల్లువిరిగిందని\nవంక పెట్టి కుందేలు పనిమాని ఇవతలికి\nరాగానే నక్క అటూ ఇటూ చూసి చల్లగా\nతనుకూడా జారుకుని కుందేలు వెనకడితే\nవచ్చింది. కుందేలు బొక్కెనలో దూకి బావి\nఅడుగుకు వెళ్లిపోవటం నక్క అంతదూరం\nనుంచి చూసింది.\n“ఈ కుందేలు ఏదో ఉపయోగం లేనిదే\nఈ బావిలోకి దిగి ఇంతసేపు కూచోదు.\nలోపల ఏదైనా తినే వస్తువు దాచిందేమో!\"\nఅనుకుంటూ నక్క మెల్లిగా బావిని సమీపించి\nలోపలికి తొంగిచూసింది.\nబావి చాలా లోతుగా ఉండటంచేత\nనక్కకు ఏమీ కనిపించలేదు.\n“కుందేలు బావా?\" అని నక్కపిలిచింది.\n\"ఎవరదీ? నక్కబావా?\" అని లోపలి\nనుంచి కుందేలు కేకపెట్టింది.\n“అక్కడ ఏం చేస్తున్నావేం?” అని నక్క\nఅడిగింది.\n\"చేపలు పడుతున్నాను, బావా! తెప్పలు\nతెప్పలుగా వున్నాయి! కావలిస్తే ఆ బొక్కెనలో\nఎక్కి నువ్వు కూడా ఇప్పుడే రా?\" అన్నది\nకుందేలు.\nపైకి వచ్చివున్న బొక్కెనలోకి నక్క ఒక్క\nగెంతున దూకింది. కుందేలుకన్న నక్క బరువు\nకావడంచేత నక్క ఎక్కిన బొక్కెన క్రమంగా\nకిందికి దిగి, కుందేలు ఎక్కిన బొక్కెన పైకి\nరాసాగింది.\nమధ్య దారిలో రెండు బొక్కెనలూ ఒకదాన్ని\nఒకటి దాటేటప్పుడు కుందేలు, “నువ్వు\nచేపలు పడుతూ ఉండు, బావా! నేనిప్పుడే\nవస్తాను!\" అన్నది.\nత్వరలోనే కుందేలు పైకివచ్చి బయటికి\nదూకి ఇంటిదారి పట్టింది.\nఆరోజు పని పూర్తిచేసుకుని మిగిలిన జంతు\nవులు మంచినీటి కోసం బావివద్దకు వచ్చి\nపైకి లాగేదాకా నక్క, పాపం, బావిలోనే ఉండి\nపోయింది!",
            "book_page_end": 63
        },
        {
            "title": "ఫోటోవ్యాఖ్యల పోటీ",
            "book_page_start": 65,
            "pdf_page_start": 65,
            "pdf_page_end": 65,
            "author": "చందమామ బృందం",
            "genre": "పోటీ",
            "moral": "N/A",
            "keywords": [
                "పోటీ",
                "వ్యాఖ్యలు",
                "బహుమతి",
                "నియమాలు"
            ],
            "characters": [],
            "locations": [],
            "content": "ఫోటోవ్యాఖ్యల పోటీ\nపంపవలసిన తేదీ: జూన్ 15, 1995.\n1. జూన్ 15, 1995 లోపల చేరే వ్యాఖ్యలను మాత్రమే పరిశీలించగలం. 2. మీరు పంపే వ్యాఖ్యలు తప్పనిసరిగా 'చందమామ'కు చెందినవై వుండాలి. 3. ఒక కార్డుమీద ఒక వ్యాఖ్యను మాత్రమే రాసి పంపాలి. 4. ప్రథమ బహుమతి రు. 20/- , ద్వితీయ బహుమతి రు. 10/— వుంటాయి. 5. ఒక కార్డులో పంపే వ్యాఖ్యకు ఒక బహుమతికి మాత్రమే అవకాశం వుంటుంది. 6. వ్యాఖ్యలు సరళంగానూ, వినోదపూరితంగానూ వుండాలి. 7. జడ్జీల నిర్ణయమే తుది నిర్ణయం. 8. ఫలితాలు సెప్టెంబర్ '95 సంచికలో ప్రకటించబడుతాయి.\nచిరునామా: ఫోటోవ్యాఖ్యల పోటీ, 'చందమామ' - వడపళని, మద్రాసు - 600 026.",
            "book_page_end": 65
        }
    ],
    "statistics": {
        "total_stories": 18,
        "author_counts": {
            "చందమామ బృందం": 9,
            "వసుంధర": 1,
            "చోడవరపు సత్యప్రకాశరావు": 1,
            "ఎన్. శివనాగేశ్వరరావు": 1,
            "కోనే నాగవెంకట ఆంజనేయులు": 1,
            "మీరా ఉగ్రా": 1,
            "వారణాశి శ్రీరామక్రిష్ణ": 1,
            "శ్రీరామకమల్": 1,
            "కె. హనుమంతరావు": 1,
            "జొన్నలగడ్డ రామలక్ష్మి": 1
        },
        "genre_counts": {
            "చరిత్ర/విశేషాలు": 1,
            "నీతి కథ": 1,
            "సాంఘిక కథ": 2,
            "పురాణగాథ/యుద్ధం": 1,
            "విశేషాలు": 1,
            "బేతాళ కథ": 1,
            "హాస్యం/సాంఘికం": 1,
            "చారిత్రక వ్యాసం": 1,
            "హాస్యం/సాంఘిక కథ": 1,
            "హాస్యం/నీతి కథ": 1,
            "పురాణ కథ": 1,
            "నీతి కథ/సాంఘిక కథ": 1,
            "విజ్ఞానం/వృక్షశాస్త్రం": 1,
            "ఆధ్యాత్మికం/పురాణం": 1,
            "విజ్ఞానం/ప్రశ్నలు-సమాధానాలు": 1,
            "జంతు కథ/నీతి కథ": 1,
            "పోటీ": 1
        }
    }
}
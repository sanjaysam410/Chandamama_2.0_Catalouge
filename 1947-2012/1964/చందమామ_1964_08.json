{
    "book_id": "చందమామ_1964_08",
    "stories": [
        {
            "title": "భారత చరిత్ర - 35 (విజయనగర పతనం)",
            "book_page_start": 2,
            "pdf_page_start": 16,
            "pdf_page_end": 18,
            "author": "చందమామ బృందం",
            "genre": "చరిత్ర",
            "moral": "రాజకీయ కలహాలు, అంతర్గత శత్రుత్వం వలన గొప్ప సామ్రాజ్యాలు సైతం పతనమవుతాయి.",
            "keywords": [
                "విజయనగర సామ్రాజ్యం",
                "కృష్ణదేవరాయలు",
                "రామరాయలు",
                "దక్కను సుల్తానులు",
                "తల్లికోట యుద్ధం"
            ],
            "characters": [
                "కృష్ణదేవరాయలు",
                "అచ్యుతరాయలు",
                "సదాశివరాయలు",
                "రామరాయలు",
                "తిరుమలరాయలు",
                "అసదాఖాన్",
                "హుసేన్ నిజాంషా",
                "రాజా ఒడయర్"
            ],
            "locations": [
                "విజయనగరం",
                "గోవా",
                "భట్కల్",
                "మధుర",
                "తిరువాన్కూరు",
                "రాక్షసతంగడి",
                "మైసూరు"
            ],
            "content": "కృష్ణదేవరాయలు పోర్చుగీసు వారికి కొన్ని సౌకర్యాలు కలిగించి తద్వారా కొంత లాభం పొందాడు. పోర్చుగీసువారు ముస్లిముల నుంచి గోవాను జయించుకున్న అనంతరం, 1510 లో పోర్చుగీసు గవర్నరు భట్కల్ వద్ద ఒక దుర్గాన్ని నిర్మించుకోవటానికి అనుమతి పొందాడు.\n\nఒక పోర్చుగీసు యాత్రికుడు కృష్ణదేవ రాయలను గొప్పగా పొగడి, ఆయనను మించిన రాజుండడనీ, ఆయనకు గల సంపదా, సామ్రాజ్యమూ, సైన్యమూ మరొక రాజు కుండదనీ అన్నాడు. కృష్ణదేవరాయల కాలంలో విజయనగర సామ్రాజ్య విస్తరణ ఉచ్చస్థితి నందుకున్నది, ఆయన పరిపాల నలో కళాసంస్కృతులుపరాకాష్ఠచెందాయి.\nతాను స్వయంగా వైష్ణవుడైనప్పటికీ కృష్ణదేవరాయలు హిందూమత శాఖలన్నిటినీ ఆదరించాడు. ఓడిపోయిన శత్రు రాజుల పట్లా, తనకు కైవసమైన నగరాల ప్రజల పట్లా ఎంతో కారుణ్యమూ, ఔదార్యమూ చూపాడు. తాను కవి కావటమేగాక గొప్ప సాహిత్యప్రియుడూ, కవిపోషకుడూనూ. ఆయనకు గల అసాధారణ యుద్ధ తంత్రజ్ఞ తను చూసి ఆయన సామంతులూ, ప్రజలూ ఎంతో మెచ్చుకునేవారు. దేవాలయాలకూ, బ్రాహ్మణులకూ ఆయన ఇచ్చిన ధనానికి అంతులేదు. ఈయన పరిపాలనలో విజయ నగర సామ్రాజ్యం విస్తరించితే, ఢిల్లీ సామ్రాజ్యం శల్యావశిష్టమైపోయింది.\n\nఅయితే విజయనగర సామ్రాజ్యానికి\nప్రమాదకారణాలు లేకపోలేదు. ఉత్తర\nసరిహద్దున గల బలవంతులైన శత్రువులు\nవిజయనగరం పై కన్నువేసి ఉన్నారు.\nఇద్దరు రాజ ప్రతినిధులు తిరుగుబాటు\nకూడా చేశారు. వీరిలో ఒకడు మధురను\nపాలించేవాడు. ఇతను కృష్ణదేవరాయలు\nబతికి ఉండగానే (1528 లేక 1529)\nతిరుగుబాటు చేశాడు. అయితే కృష్ణదేవ\nరాయలు పోక పూర్వమే ఇతనికి తగిన\nదండన లభించింది.\n\n1529 లోనో 30 లోనో కృష్ణదేవరాయలు\nచనిపోయి, అతని సవతి తమ్ముడు అచ్యుత\nరాయలు రాజ్యానికి వచ్చాడు. మధుర\nపాలకుణ్ణి, అతనికి ఆశ్రయ మిచ్చిన\nతిరువాన్కూరు - రాజునూ ఇతనే దండిం\nచాడు. అచ్యుతరాయలు ఈ విధంగా తిరుగు\nబాటులను అణచాడేగాని, పరిపాలన పట్ల\nఅశ్రద్ధవహించి, తన బావమరుదు లిద్దరినీ\nపైకి రానిచ్చాడు. వారిద్దరూ రాజ్యపాలన\nతమ వశం చేసుకున్నారు.\n\nఇది సామంతులు సహించలేకపోయి\nనారు. ఆరవీటి సోదరులైన రామరాజు,\nతిరుమలరాయలు, వెంకటరాయలు అనే\nవారి నాయకత్వం కింద రాజ ప్రతినిధులు\nప్రతిపక్షమైనారు. అది మొదలు విజయ\nనగర సామ్రాజ్యంలో సంక్షోభం తల ఎత్తింది.\n\n1541 (లేక 1542)లో అచ్యుత\nరాయలు చనిపోగా అతని కొడుకు వెంకటాద్రి\n(లేక మొదటి వెంకటరాయలు) రాజ్యానికి\nవచ్చి ఆరు మాసాలే పాలించాడు. అనం\nతరం అచ్యుతరాయలు తమ్ముడి కొడుకు\nసదాశివరాయలు రాజ్యానికి వచ్చాడు.\nఇతను తన మంత్రి అయిన రామరాయలు\nచేతిలో కీలుబొమ్మ. రామరాయలు\nసమర్థుడు; కృష్ణదేవరాయల అనంతరం\nక్షీణించిన విజయనగర సామ్రాజ్యాన్ని తిరిగి\nఉన్నతికి తెద్దామనుకున్నాడు.\n\nరామరాయలు ఎత్తుగడ ఏమంటే\nదక్కను సుల్తానుల మధ్య సాగే అంతః\nకలహాలలో జోక్యం కలిగించుకుని, ఒకసారి\nఒకరినీ, మరొకసారి మరొకరినీ బలపరచటం.\nఈ ఎత్తుగడ కొంత కాలం పారింది. తరువాత\nబెడిసి కొట్టింది. బిజాపూరు మీద దెబ్బతీసే\nఉద్దేశంతో రామరాయలు 1543లో అహ్మద్\nనగర్, గోలకొండ రాజ్యాలతో సమాఖ్య\nఏర్పాటు చేసుకున్నాడు. బిజాపూరు నవాబు\nఅసదాఖాన్ తెలివిగలవాడు; అతను విడి\nవిడిగా గోలకొండతోనూ, విజయనగరంతోనూ\nశాంతి ఒడంబడికలు చేసుకుని పై సమా\nఖ్యను భగ్నం చేశాడు.\n\nదక్కను సుల్తానులకు చాలా కాలంగా\nవిజయనగరం పై ద్వేషం రగులుతున్నది.\nఒక్క బిరారు తప్ప మిగిలిన దక్కను\nసల్తనతులన్నీ ఏకమై, 1565 జనవరి 23న\nరాక్షసతంగడి అనే చోట విజయనగరంతో\nయుద్ధం చేసి ఓడించాయి. రామరాయలను\nగోలకొండ నవాబు హుసేన్ నిజాంషా తన\nచేత్తో చంపేశాడు.\n\nముస్లిము సేనలు ఈ యుద్ధం తరువాత\nకొల్లగొట్టిన ధనంతో ప్రతి ఒక్క సాధారణ\nసైనికుడూ గొప్ప ధనికుడయాడట! మూడో\nరోజున శత్రు సైనికులు రాజధాని ప్రవే\nశించారు. నగరం క్రమంగా విధ్వంసం\nచెయ్యబడింది. అంత సంపత్సమృద్ధంగా\nఉన్న నగరం ఆకస్మికంగా నిర్మూలమై\nపోవటం చరిత్రలో అపూర్వమని చెబుతారు.\n\nతల్లికోట యుద్ధ మని చెప్పబడే ఈ\nయుద్ధం భారత చరిత్రలో ప్రముఖస్థానం\nకలది. దీనితో దక్షిణ భారతంలో హిందువుల\nప్రాభవం అంతరించి, తురుష్కవంశీయుల\nపరిపాలనకు అవకాశం ఏర్పడింది. అయితే\nఈ యుద్ధం అనంతరం కూడా ఆరవీడు\nరాజులు విజయనగర రాజ్యాన్ని 17 వ\nశతాబ్దిదాకా నిలబెట్టుకో గలిగారు. దక్కను\nనవాబుల మధ్య ఏర్పడిన స్పర్థల ఆధా\nరంతో రామరాయల తమ్ముడు తిరుమల\nరాయలు కొంత లాభం పొందాడు. 1614లో\nరెండవ వెంకటరాయలు మరణంతో విజయ\nనగర సామ్రాజ్యం పూర్తిగా అంతరించింది.\nఅయితే 1612 లోనే వెంకటరాయలు అను\nమతితో రాజా ఒడయర్ అనేవాడు మైసూరు\nరాజ్యాన్ని స్థాపించుకున్నాడు.",
            "book_page_end": 4
        },
        {
            "title": "ప్రహ్లాదుడు - 4",
            "book_page_start": 5,
            "pdf_page_start": 19,
            "pdf_page_end": 22,
            "author": "చందమామ బృందం",
            "genre": "పౌరాణికం",
            "moral": "విష్ణుభక్తి సర్వశక్తిమంతమైనది. ధర్మాన్ని పాటించేవారు తమ బిడ్డల విషయంలోనైనా నిష్పక్షపాతంగా ఉండాలి.",
            "keywords": [
                "ప్రహ్లాదుడు",
                "బలిచక్రవర్తి",
                "వామనావతారం",
                "విష్ణుభక్తి",
                "తీర్థయాత్రలు"
            ],
            "characters": [
                "ప్రహ్లాదుడు",
                "దేవి",
                "విరోచనుడు",
                "సుధన్వుడు",
                "బలి",
                "శుక్రుడు",
                "వామనుడు (విష్ణువు)",
                "నరనారాయణులు"
            ],
            "locations": [
                "స్వర్గం",
                "పాతాళలోకం",
                "చంపాసరస్సు"
            ],
            "content": "ప్రహ్లాదుడు దేవి అనే ఆమెను పెళ్ళాడి, ఆమెకు ఆయుష్మంతుడు, శిబి, విరోచ నుడు, కుంభుడు, నికుంభుడు అనే కొడుకు లను కన్నాడు. వీరిలో ప్రసిద్ధుడు విరోచ నుడు. శిబి అనే పురాణ ప్రసిద్ధు డొక డున్నాడుగాని, అతను ప్రహ్లాదుడి కొడుకు కాడు, ఉశీనరుడి కుమారుడు : అతని తల్లి దేవి కాదు, మాధవి.\n\nనృసింహమూర్తి చేత హిరణ్యకశిపుడు\nచనిపోయిన అనంతరం ప్రహ్లాదుడి జీవితా\nనికి సంబంధించిన అనేక ఘట్టాలు మనకు\nపురాణాలలో కానవస్తాయి.\n\nతాను రాజుగా ఉన్నప్పుడు ప్రహ్లాదుడికి\nకూడా స్వర్గాన్ని జయించాలనే కోరిక పుట్టు\nకొచ్చింది. అతను దేవతలతో యుద్ధం చేసి\nఓడిపోయాడు ! మరొక సందర్భంలో అతను\nవిష్ణుభక్తిని కోల్పోయి, విష్ణువుతో యుద్ధా\nనికి కూడా పూనుకున్నాడు. ఇది జరగటా\nనికి కారణం : ఒకసారి ప్రహ్లాదుడు ఎవరో\nమునిని అవమానించగా ఆ ముని అతన్ని\nశపించాడు. అయితే విష్ణువుతో పోరాటం\nతటస్థపడిన మీదట ప్రహ్లాదుడికి జ్ఞానో\nదయమై, అతను తిరిగి విష్ణు భక్తుడయాడు\nచ్యవనమహాముని ఏ నదిలోనో స్నాన\nచేస్తూ సుడి గుండంలో చిక్కుకుని పా\nళానికి దిగిపోయాడు. అప్పు డక్కడ ఉన్న\nప్రహ్లాదుడు ఆయనను గౌరవించి, ఆయన\nద్వారా తీర్థయాత్రల మహిమలు తెలుసు\nకున్నాడు. తనకు కూడా తీర్థాలు సేవించా\nలనే బుద్ధి పుట్టి అతను చ్యవన మహాముని\nవెంట సపరివారంగా బయలుదేరి తీర్థ\nయాత్రలు చేయసాగాడు. ఒక తీర్థంలో అత\nనికి తపస్సు చేసుకుంటున్న నరనారా\nయణులు కనిపించారు. వారి ముందు\nఅస్త్రాలున్నాయి. అది చూసి ప్రహ్లాదుడు,\nవీరు దొంగ మునులలాగా ఉన్నారే!\nపైన మునులైతే వీరికి అస్త్రాలతో ఏం\n?” అన్నాడు.\n\nఆ మాటలకు నరనారాయణులు అలిగి,\nప్రహ్లాదుడితో యుద్ధం చేసి ఓడించారు.\nఓడిపోయిన ప్రహ్లాదుడు విష్ణువును ప్రార్థిం\nచగా విష్ణువు ప్రత్యక్షమై, \" ఈ నరనారా\nయణులు ఎవరోకాదు నా అంశన పుట్టిన\nవారే,” అని చెప్పాడు.\n\nమరొకసారి ప్రహ్లాదుడి కొడుకు విరోచను\nడనే వాడూ, అంగిరసు డనే బ్రాహ్మణుని\nకుమారుడు సుధన్వు డనే వాడూ ఒకే\nకన్యను వరించి పెళ్ళాడ గోరారు. ఆ సంద\nర్భంలో వారు తమ గుణగణాల విషయంలో\nపోటీపడి, తీర్పు చెప్ప మని ప్రహ్లాదుడి వద్దకే\nవచ్చారు. ప్రహ్లాదుడు వారిద్దరిలో ఎవరు\nఅధికులో చెప్పటానికి బిడియపడి, వారిని\nకశ్యపుడి వద్దకు వెళ్ళ మని సలహా ఇచ్చాడు.\n\" నిన్ను న్యాయం చెప్పమని కోరు\nతూంటే, నీవు మమ్మల్ని మరెవరి దగ్గిరికో\nపొమ్మంటావేమిటి? రాజుగా నీవు మాలో\nఎవరు అధికుడో నిష్పక్షపాతంగా చెప్పు,\nఅధర్మం అవలంబించావంటే నీకు చేటు\nతప్పదు,” అన్నాడు సుధన్వుడు.\n\nఈ మాట విని ప్రహ్లాదుడు, విరోచనుడు\nతన కొడుకే అయినప్పటికీ, అతని కన్న\nసుధన్వుడే ఎక్కువని న్యాయంగా తీర్పు\nచెప్పాడు.\n\nవిరోచనుడి కొడుకే బలి. ప్రహ్లాదుడు\nస్వరాన్ని జయించబోయి, దేవతలతో ఓడి\nపోయిన పిమ్మట తాను తపస్సు చేసుకో.\nబోతూ బలికే రాజ్యాభిషేకం చేశాడు. ఒక\nసారి బలి తన తాత అయిన ప్రహ్లాదుణ్ణి,\n\" ఒకప్పుడు మన దైత్యులు బల వీర్య\nసంపన్నులై ఉండేవారు కదా, రానురాను\nవారి బలం క్షీణిస్తున్నది. ఇందుకు కారణ\nమేమిటి?” అని అడిగాడు.\nదానికి ప్రహ్లాదుడు, \" విష్ణువుయొక్క\nప్రభావమే అందుకు కారణం,” అన్నాడు.\n\"విష్ణువు అంత గొప్పవాడా ? అతన్ని\nజయించ గల వీరులు మనలో లేరా?”\nఅని బలి అన్నాడు.\n\"ఓరీ, ఇలా అన్నందుకు ఆ విష్ణువు\nనిశ్చయంగా నీ నెత్తి అణుస్తాడు!\" అన్నాడు\nప్రహ్లాదుడు కోపంతో. ప్రహ్లాదు డన్న ఈ\nమాట అక్షరాలా నిజమయింది.\n\nబలి గొప్ప చక్రవర్తులలో ఒకడు. అతను\nగొప్ప ధార్మికుడు, ఆడి తప్పనివాడు. అత\nనికి అశన అనే భార్యయందు రత్నమాల\nఅనే కూతురూ, బాణుడూ, ధృతరాష్ట్రుడూ,\nనికుంభనాభుడూ, విభీషణుడూ అనే కుమా\n రులూ కలిగారు.\n\nదేవతలు బలిని శాంతంగా రాజ్యం\nచేసుకోనివ్వక, చీటికీ మాటికీ అడ్డు తగు\nలుతూ బాధించసాగారు. చూసిచూసి, బలి\nఇంద్రలోకం మీదికి దండెత్తి వెళ్ళాడు.\nబలిని ఎదుర్కొనటానికి ఇంద్రుడు భయ\nపడి, తన గురువైన బృహస్పతిని సలహా\nఅడిగితే, \"బలిని జయించటం నీవల్ల కాదు.\nఅందుకు నీకు విష్ణువు సహాయం ఉండాలి,”\nఅని బృహస్పతి అన్నాడు.\n\nబలి మూడు లోకాలూ జయించి రాజ్య\nమేలుతుంటే, దేవతలు బ్రహ్మతో మొర\nపెట్టుకున్నారు. బ్రహ్మ వారిని వెంటబెట్టు\nకుని విష్ణుమూర్తి వద్దకు వెళ్ళాడు. బలిని\nపదభ్రష్టుణ్ణి చేస్తానని విష్ణువు దేవతలకు\nమాట ఇచ్చి, తాను వామనావతార మెత్తాడు.\nఇతను మరుగుజ్జు రూపంలో కశ్యపుడికి\nఅదితి గర్భాన పుట్టి, ఉపనయనం కాగానే\nభిక్షాటన చేస్తూ, కొన్నాళ్ళకు బలిచక్రవర్తి\nవద్దకు వచ్చాడు.\n\nబలిచక్రవర్తి ఆ వటువును చూసి, \" ఏం\nకావాలో కోరుకో,” అన్నాడు. వామనుడు\nతనకు మూడడుగుల భూమి చాలు నన్నాడు.\nబలిచక్రవర్తి అందుకు సరే నన్నాడు. కాని\nఅతని గురువైన శుక్రుడు మోసం తెలుసు\nకుని, \" ఈ వటుడికి మూడడుగుల భూమి\nఇవ్వవద్దు,” అని సలహా చెప్పాడు. ఆడి\nతప్పని బలి అందుకు ఒప్పుకోలేదు.\n\nబలిచక్రవర్తి వామనుడు కోరిన భూమిని\nధారాదత్తం చేసేటప్పుడు శుక్రుడు కీటక\nరూపంలో పాత్రలోని కొమ్ముకు అడ్డుపడి\nజలధార వెలువడకుండా చేశాడు. వామను\nడొక పుల్లతో కొమ్ములోకి పొడవగా శుక్రుడి\nకన్నొకటి పోయింది.\n\nఆ తరువాత బలి వామనుడికి మూడడు\nగుల భూమి ధారపోశాడు.\n\nవెంటనే వామనుడు విశ్వరూపి అయి\nఒక అడుగుతో భూమినీ, రెండవ అడుగుతో\nఆకాశాన్నీ ఆక్రమించి, \" మూడో అడుగు\nఎక్కడ పెట్టను?\" అన్నాడు.\n\" నా తలపైన పెట్టు,” అని బలి తల\nవంచాడు.\n\nఅప్పుడు ప్రహ్లాదుడు వచ్చి, \"వీడు నీతి\nపరుడు. వీణ్ణి శిక్షించవద్దు,” అని వామ\nనుణ్ణి వేడుకున్నాడు. వామనుడు బలిని\nచంపక, అతనిని పాతాళలోకానికి పంపి,\nఅక్కడ రాజుగా చేసి, బలి ఆజ్ఞ నిర్వర్తిం\nచని రాక్షసులు దండింపబడతారని ప్రకటిం\nచటమేగాక, తానే స్వయంగా బలికి ద్వార\nపాలకుడు కూడా అయాడు.",
            "book_page_end": 8
        },
        {
            "title": "దుర్గేశనందిని - 3",
            "book_page_start": 9,
            "pdf_page_start": 23,
            "pdf_page_end": 30,
            "author": "బంకించంద్ర చట్టోపాధ్యాయ",
            "genre": "చారిత్రక నవల",
            "moral": "ప్రేమ వలన కలిగే మానసిక ఆందోళన తీవ్రమైనది. గొప్ప లక్ష్యాలు సాధించాలంటే వ్యూహాత్మక ఆలోచన అవసరం.",
            "keywords": [
                "దుర్గేశనందిని",
                "జగతసింహుడు",
                "తిలోత్తమ",
                "విమల",
                "అభిరామస్వామి"
            ],
            "characters": [
                "జగతసింహుడు",
                "తిలోత్తమ",
                "విమల",
                "అభిరామస్వామి",
                "వీరేంద్రసింహుడు",
                "మానసింహుడు",
                "కతలూఖాన్",
                "ఆస్మానీ"
            ],
            "locations": [
                "బెంగాల్",
                "వర్థమాననగరం",
                "మందారణ దుర్గం",
                "దామోదర నది",
                "శైలేశ్వరాలయం"
            ],
            "content": "[బెంగాలులో పఠానుల విజృంభణను అణచటానికి ఢిల్లీ పాదుషా అక్బరు తరఫున రాజా మానసింహుడు కొంత సైన్యంతో వచ్చి వర్థమాననగరం వద్ద శిబిరం ఏర్పాటు చేసు కున్నాడు. అతని కుమారుడు జగతసింహుడు శత్రువుల జాడలను కనిపెట్టటానికి మందారణ ప్రాంతానికి వచ్చి, అక్కడ శైలేశ్వరాలయంలో మందారణ దుర్గేశుడైన వీరేంద్రసింహుడి కుమార్తెను తిలోత్తమనూ, ఆమె వెంట ఉన్న విమల అనే ఆమెనూ కలుసుకున్నాడు. తిలోత్తమా జగతసింహులకు ప్రథమ వీక్షణంలోనే పరస్పర ప్రేమ ఏర్పడింది. ఆ ప్రేమ క్షణికమైనది కాదు, చాలా గాఢమైనది కూడానూ.\nమొగలులకూ, పఠానులకూ యుద్ధం వస్తే పఠానుల పక్షం కావాలనే వీరేంద్ర సింహుడి ఉద్దేశం. దానికి కారణం అతనికి మానసింహుడి పైగల ఆగ్రహమే. అతని గురువైన అభిరామస్వామి మొగలులతోనే చేరటం మంచిదని సలహా ఇచ్చాడు, కాని అది వీరేంద్రుడికి అంతగా తలకెక్కలేదు.]\nదుర్గాన్ని ఒరుసుకుంటూ దామోదర నది\nప్రవహిస్తున్నది. అటు పక్కగానే కోట\nపై భాగాన ఉన్న కిటికీ వద్ద కూర్చుని\nతిలోత్తమ నదిలోని సుడిగుండాలను గమని\nస్తున్నది. సూర్యాస్తమయం కాబోతున్నది.\nనీరెండ అంతటా ప్రసరించింది. నది అవతలి\nఒడ్డున ఒక ఎత్తయిన మేడా, పెద్ద పెద్ద\nచెట్లూ ఉన్నాయి. దుర్గం ఆవరణలో\nనెమళ్ళూ, చిలుకలూ, కోయిలలూ, ఇతర\nపక్షులూ సంతోషంతో కేకలు పెడుతున్నాయి.\nవేసవి అయినప్పటికీ నది పైనుంచి చల్లని\nగాలి వీస్తున్నది.\n\nతిలోత్తమ పదహారేళ్ళ వయసు గల\nబాలిక. గొప్ప సౌందర్యరాశి. ఆమె శరీరం\nఅతి కోమలమైనది. ఆమె ఏదీ చూడటం\nలేదు, ఏమీ వినటం లేదు; ఆమె ధ్యాస\nఎక్కడో ఉన్నది.\n\nకొంచెం సేపటికి దాసిది దీపం తెచ్చి\nగదిలో ఉంచి వెళ్ళి పోయింది. తిలోత్తమ\nతన ఆలోచనలను కట్టిపెట్టి, ఒక పుస్తకం\nతీసుకుని, చదవటానికి దీపం ముందు\nకూర్చున్నది. ఆ పుస్తకం కాదంబరి. ఆమెకు\nసంస్కృతం వచ్చును; అభిరామస్వామి\nవద్ద నేర్చుకున్నది. కొంచెం సేపు చదివి,\nఆ పైన సాగక ఆమె ఆ పుస్తకాన్ని అవతల\nపెట్టి మరొక పుస్తకం తెచ్చుకున్నది. అది\nవాసవదత్త. ఆమె దాన్ని అవతలపెట్టి గీతా\nగోవిందం తీసుకున్నది. ఆమె దాన్ని కూడా\nమూసి పెట్టి పక్కమీద కూర్చుని తిరిగి\nఆలోచనలో పడింది.\n\nఆమె ఆలోచిస్తున్నది. జగతసింహుణ్ణి\nగురించి !...\n\nవిమల అభిరామస్వామి ఉండే ప్రత్యేక\nగృహానికి వెళ్ళి, తిలోత్తమా, తానూ శైలేశ్వ\nరాలయంలో జగతసింహుణ్ణి కలుసుకున్న\nఉదంతమంతా వర్ణించి ఆయనతో చెప్పి,\n\"ఇది జరిగి పధ్నాలుగు రోజులయింది.\nజగతసింహుణ్ణి తిరిగి ఆ ఆలయంలో కలుసు\nకుని తిలోత్తమ ఎవరో చెప్పవలిసి\nఉన్నది,” అన్నది.\n\n\" అలాగా. ఇంతకూ నీవేమి చేయాలని\nనిశ్చయించుకున్నావు?\" అని అభిరామ\nస్వామి అడిగాడు.\n\n\"ఈ విషయంలో తమరు ఆలోచించి\nతగిన సలహా ఇస్తారనే మీ వద్దకు వచ్చాను,”\nఅన్నది విమల.\n\n\"సరే, అయితే ఆ విషయం పూర్తిగా\nమరిచిపోవలిసిందని నా సలహా!” అన్నాడు\nఅభిరామస్వామి.\n\nవిమల కళ్ళనీళ్ళు పెట్టుకుని, \"తిలోత్త\nమకు ఏం దారి చూపను? ఆ పిల్ల నేం\nచెయ్యను?” అన్నది.\n\n\"విమలా, తిలో త్తమ హృదయంలో\nప్రేమానురాగాలు మొలకెత్తాయా?” అని\nఅభిరామస్వామి అడిగాడు.\n\nవిమల కొంచెంసేపు తటపటాయించి,\n\"స్వామీ, మీతో ఏమని చెప్పేది? ఈ\nపధ్నాలుగు రోజులుగా ఆ పిల్ల అహో\nరాత్రాలు అదొక మాదిరిగా ఉంటున్నది.\nఆమె మనస్సూ, చర్యలూ అన్నీ గుర్తించ\nలేనంతగా మారిపోయాయి. ఆమె హృద\nయంలో ప్రేమానురాగాలు అంకురించటమే\nగాదు, క్రమంగా వృద్ధి చెందుతున్నాయి\nకూడా,” అన్నది.\n\nఅభిరామస్వామి నవ్వి, \"మీ ఆడవా\nళ్ళెప్పుడూ ఇంతే. ప్రేమ అనగానే దాన్ని\nగురించి రాద్ధాంతం చేస్తారు; దానికి మార్పే\nఉండనట్టు మాట్లాడతారు. తిలోత్తమ పసి\nపిల్ల. మనస్సు కాస్త చలించినా, ఇతర\nవిషయాలలో పడితే జగతసింహుణ్ణి తప్పక\nమరిచిపోతుంది,” అన్నాడు.\n\nవిమల అందుకు సమ్మతించలేదు.\nతిలోత్తమ ఈ రెండు వారాల కాలంలోనూ\nఎలా మారిపోయిందో, నిద్రాహారాలు లేక\nఎలా కృశించిపోయిందో అభిరామస్వామి\nకామె వివరంగా చెప్పింది.\n\nఅంతా విని అభిరామస్వామి, \"ఆడ\nవాళ్ళ విషయం చెప్పలేం. కాని ఏం\nచెయ్యాలి? వీరేంద్రసింహుడు కొంచెం\nకూడా సుముఖుడుగా లేడు,” అన్నాడు.\n\n\"ఆ భయం చేతనే నేను తిలోత్తమ\nస్థితిని గురించి దాచి ఉంచాను; ఆమె\nఫలానా అని ఆ జగతసింహుడికి కూడా\nచెప్పలేదు. ఇప్పుడు వీరేంద్రసింహుడు\nమానసింహుడితో స్నేహం చేసుకోవటానికి\nసిద్ధంగా ఉంటే, జగతసింహుణ్ణి అల్లుడుగా\nఎందుకు చేసుకోకూడదు?” అన్నది విమల.\n\n\"మానసింహుడు ఈ వివాహానికి అంగీ\nకరిస్తాడని ఏమిటి?” అని అభిరామస్వామి\nఅడిగాడు.\n\n\"ఎందుకు అంగీకరించడు? యువ\nరాజు అనుకూలంగానే ఉన్నాడు కద?”\nఅన్నది విమల.\n\n\"జగతసింహుడు మాత్రం వీరేంద్ర\nసింహుడి కుమార్తెను పెళ్ళాడటానికి సుము\nఖుడుగా ఉంటాడని నీవెందు కనుకున్నావు?\"\nఅన్నాడు అభిరామస్వామి.\n\n\"జాతి, కుల, గౌరవాలకు రెండూ\nసమానమైన వంశాలే. జయధరసింహుడి\nపూర్వీకులు యదువంశస్థులే కదా?”\nఅన్నది విమల.\n\n\"యదు వంశంలో పుట్టిన తిలోత్తమ\nమొగలాయీల బంధువుల ఇంటి కోడలు -\nతుందా?” అని అభిరామస్వామి అడిగాడు.\n\nవిమల అభిరామస్వామి కేసి నిశ్చలంగా\nచూస్తూ, \" ఎందుకు కాదూ? యదువంశం\nకన్న హీనవంశమేమున్నది?” అన్నది.\n\nఈ మాట వింటూనే అభిరామస్వామి\nకళ్ళ నిప్పులు రాలుస్తూ, \"పాపిష్టిదానా,\nనీ దౌర్భాగ్యాన్ని ఇంకా మరిచి పోలేదా?\nపో, నా ఎదట నుంచి అవతలికి పో!\" అని\nకఠోరంగా అన్నాడు.\n\n*\n*\n*\n\nజగతసింహుడు తన తండ్రి వద్ద సెలవు\nతీసుకుని, సైన్యంతో బయలుదేరి పోయాక\nఅతను చేసిన సాహస చర్యలకు పఠాను\nసైన్యం గడగడ లాడిపోయింది. పఠానులు\nకుంగి పోయారు. జగతసింహుడు అయిదు\nవేల సేనతో యాభై వేల సైన్యం గల కతలూ\nఖాను సువర్ణరేఖా నదిని దాటించి తరిమి\nవేస్తానని ప్రతిజ్ఞ చేసి ఉన్నాడు. ఆ ప్రతిజ్ఞ\nనెరవేరే అవకాశా లింకా ఏర్పడలేదు,\nఅయినప్పటికీ రెండు వారాల కాలంలో\nఅతను తన సైనికులతో సహా చూపిన శౌర్య\nధైర్య పరాక్రమాలను గురించి విని మాన\nసింహుడు, \"ఫరవాలేదు, నా కొడుకు రాజ\nపుత్రుల పూర్వపు కీర్తి ప్రతిష్ఠలను తిరిగి\nనిలబెడతాడు!\" అనుకున్నాడు.\n\nయాభై వేల సైన్యాన్ని అయిదు వేల\nసేనతో ఎదిరించి పోరాడి నెగ్గటం సాధ్యం\nకాదని జగతసింహుడికి తెలుసు; అందువల్ల\nఅపజయమూ, మరణమూ తప్ప మరొక\nఫలితం ఉండదు. అందుచేత అత నొక\nకొత్త యుద్ధ తంత్రం అవలంబించాడు.\nఅతను తన సేనయొక్క ఆచోకీ\nఏమాత్రమూ బయట పడకుండా ఉంచాడు.\n\nఅతని సైనికులు ఏ క్షణాన, ఎటు నుంచి\nఆకస్మికంగా వచ్చి తమ పై పడేదీ శత్రు\nవుల కేమాత్రమూ తెలిసేది కాదు. అతను\nతన సైనికులను అనేక చిన్న చిన్న దళాలుగా\nవిభజించి, వాటిని దట్టమైన అరణ్యంలోనూ,\nపర్వత గుహలలోనూ, మిట్టల మీదా, పల్లాల\nలోనూ దాచి ఉంచాడు. అతనికి అనేక\nమంది గూఢచారు లుండేవారు. వారు తమ\nతమ పనులను ఎంతో చాకచక్యంతో చేసుకు\nపోయేవారు.\n\nజగతసింహు డనుసరించిన ఈ యుద్ధ\nతంత్రం వల్ల పఠాను సైనికులు అసంఖ్యా\nకంగా చచ్చారు. వారి సేనలు పెద్ద కంగా\nరులో పడిపోయాయి. ఇది చూసి పఠాను\nసేనా నాయకుడు శత్రువులతో సమ్ముఖ\nయుద్ధం ఎలాగైనా జరిగేలాగు చూడాలని\nయత్నించాడు. కాని ఈ ప్రయత్నాలను\nజగతసింహుడు కొన సాగనియ్యలేదు. తమ\nసైనికులు నాశనమయారన్న వార్తలు\nకతలూఖాన్కు విడవకుండా చేరేవి. ఉదయ\nమని లేదు, మధ్యాహ్నమని లేదు, సాయం\nకాలమని లేదు — ఎప్పుడు చూసినా\nదుర్వార్తలే. చిట్టచివరకు పఠాను సైనికులు\nతమ కోటలను దాటి బయటికి రావటానికి\nవీలులేని పరిస్థితి ఏర్పడింది. అక్కడ వారికి\nఆహారం అందక ఆరోజు కారోజు పరిస్థితి\nవిషమించింది.\n\nపఠానుల అధీనంలో ఉండిన ప్రాంతా\nలలో తిరిగి శాంతి నెలకొని, అవి తన ఏలు\nబడికిందికి వస్తున్నాయని తెలిసి సంతోషించి\nమానసింహుడు తన కుమారుణ్ణ అభినం\nదిస్తూ, మరి పది వేల సేనను కూడా పంపు\nతున్నట్టు ఉత్తరం రాశాడు.\n\nజగతసింహుడు దానికి జవాబు రాస్తూ,\nఅధికంగా సేన రావటం ఉపయోగమేననీ,\nఅదనపు సేనలు రాకపోయినప్పటికీ, ఉన్న\nఅయిదు వేల సేనతోనే తన ప్రతిజ్ఞ నిల\nబెట్టుకుంటాననీ తండ్రికి తెలియజేశాడు.\n\nఅభిరామస్వామితో మాట్లాడిన మరునాటి\nసాయంకాలం విమల తన గదిలో కూర్చుని\nచక్కగా అలంకరణ చేసుకున్నది. ముప్ఫై\nఐదేళ్ళ స్త్రీకి శృంగార మేమిటనవచ్చు.\nకాని మనసులో యౌవనం ఉన్నవాళ్ళు\nఏళ్ళతో సంబంధం లేకుండా శృంగారం\nచేసుకోవచ్చు. కొందరు ఇరవై ఏళ్ళకే\nమానసికంగా వృద్ధులైపోతారు. విమల\nమానసికంగా యౌవనవతి. ఆమె అలంక\nరించుకుంటున్నంత సేపూ సన్న సన్నగా\nఏవో పాటలు పాడుకున్నది. మధ్య మధ్య\nనవ్వుకున్నది.\n\nఅలంకరణ పూర్తి అయాక ఆమె జగత\nసింహుడిచ్చిన హారాన్ని ధరించి తిన్నగా\nతిలోత్తమ గదికి పోయింది. తిలోత్తమ\nఆమెను చూసి ఆశ్చర్యపడి, \"ఇవాళ\nఇంతగా ముస్తాబయావేమిటి, విమలా?\nనిజం చెప్పు, ఎక్కడికి ప్రయాణం?” అని\nఅడిగింది.\n\n\" చాలా దూర ప్రయాణం మీద పోతు\nన్నాను,” అన్నది విమల.\n\n\"నిజం చెప్పు, ఎక్కడికి పోతున్నావు?\"\nఅని తిలోత్తమ అడిగింది.\n\nవిమల ఆమెను చెయ్యి పట్టుకుని కిటికీ\nవద్దకు తీసుకుపోయి, ఆమె చెవిలో\nరహస్యంగా, \" నేను శైలేశ్వర మందిరానికి\nపోతున్నాను. అక్కడ ఒక రాజపుత్రుణ్ణి\nకలుసుకోవాలి,” అన్నది.\n\nఆ మాటలు వింటూనే, తిలోత్తమ శరీరం\nఒక్కసారి ఆపాదమస్తకం పులకించింది.\nఆమె ఏమీ అనలేదు.\n\n\"అభిరామస్వామి వారితో ఈ సంగతి\nమాట్లాడాను. నీకూ, జగతసింహుడికీ\nవివాహం జరగటం సాధ్యంకాదని ఆయన\nఅభిప్రాయం. మీ నాన్నగా రందుకు సుత\nరామూ ఒప్పరు. ఆయన సమక్షంలో ఈ\nసంగతి పొరపాటున బయటికి వచ్చిందో\nకొంప లంటుకుంటాయి,” అన్నది విమల.\n\nతిలోత్తమ తల వంచుకుని, అస్పష్టమైన\nగొంతుతో, \" అయితే మరి దేనికి — అయితే\nమరి దేనికి —?” అన్నది.\n\n\"దేనికేమిటి? ఇవాళ రాత్రికి అతన్ని\nకలుసుకుని, నీ వెవరో చెబుతానని మాట\nఇచ్చాను. అంతమాత్రాన పోయేదేమున్నదీ?\nనేను చెప్పే దేదో చెప్పాక, అతను చేసేదేదో\nచేసుకోనీ! ఒకవేళ అతనికి నీ పైన నిజం\nగానే ప్రేమ ఉన్నపక్షంలో—”\n\nవిమల మాట పూర్తి చేసేలోపుగా\nతిలోత్తమ ఆమె నోటిని మూసి, \"నీ మాటలు\nవింటుంటే నాకు సిగ్గవుతున్నది. పోదలిస్తే\nనీ యిష్టం వచ్చిన చోటికి పో; కాని నన్ను\nగురించి ఎవరితోనూ ఏమీ చెప్పనవసరం\nలేదు,” అన్నది.\n\n\" అలాటి దానివి ఇంత చిన్న వయస్సు\nలోనే ప్రేమ సముద్రంలో ఎందుకు పడి\nపోయావు?” అని విమల నవ్వుతూ\nఅడిగింది.\n\n\"పో, పో ! నీ మాట లేవీ నేను వినను,”\nఅన్నది తిలోత్తమ.\n\n\" సరే అయితే నేను పోనేపోను,”\nఅన్నది విమల.\n\nతిలోత్తమ తల వంచుకుని, \" వెళ్ళు”\nఅన్నది. విమల గట్టిగా నవ్వి, \"సరే, వెళు\nతున్నాను. నేను తిరిగి వచ్చేదాకా నీవు\nనిద్రపోకు,” అన్నది.\n\nపోవాలంటే మటుకు నిద్ర రావద్దా\nఅన్నట్టుగా తిలోత్తమ నవ్వింది. విమల\nఒక చేతిని తిలోత్తమ భుజం మీద వేసి,\nరెండో చేత్తో ఆమె గడ్డం పట్టుకుని ఆమె\nచెక్కిలి ముద్దు పెట్టుకున్నది.\n\nవెళ్ళిపోయేటప్పుడు విమల కళ్ళ నీరు\nతిరగటం తిలోత్తమ గమనించింది.\n\nవిమల తిలోత్తమ గది ద్వారం దాకా\nవెళ్ళేసరికి, ఆస్మానీ ఎదురు వచ్చి ఆమెతో,\n\"బాబుగారు పిలుస్తున్నారు,” అన్నది.\n—(ఇంకా వుంది)",
            "book_page_end": 16
        },
        {
            "title": "తెచ్చిపెట్టుకున్న శాపం",
            "book_page_start": 17,
            "pdf_page_start": 31,
            "pdf_page_end": 38,
            "author": "చందమామ బృందం",
            "genre": "బేతాళ కథ",
            "moral": "ప్రేమ త్యాగానికి దారి తీస్తుంది. నిస్వార్థమైన ప్రేమలో ప్రియుడి కర్తవ్యం పట్ల గౌరవం ఉంటుంది.",
            "keywords": [
                "విక్రమార్కుడు",
                "బేతాళుడు",
                "ముక్తామయి",
                "జగంధరుడు",
                "శాపం"
            ],
            "characters": [
                "విక్రమార్కుడు",
                "బేతాళుడు",
                "ముక్తామయి",
                "ఫణీముఖుడు (నాగుడు)",
                "జగంధరుడు"
            ],
            "locations": [
                "శ్మశానం",
                "చంపాసరోవరం",
                "చంపారణ్యం",
                "మత్స్యలోకం"
            ],
            "content": "విసుగుచెందని విక్రమార్కుడు చెట్టు వద్దకు\nతిరిగి వెళ్ళి, చెట్టు పై నుంచి శవాన్ని దించి\nభుజాన వేసుకుని, ఎప్పటిలాగే మౌనంగా\nశ్మశానం కేసి నడవసాగాడు. అప్పుడు\nశవంలోని బేతాళుడు, \"రాజా, నీవు\nపడే ప్రయాస చూడగా శాపగ్రస్తుడివా\nఅనిపిస్తున్నది. అయితే నీవు మామూలు\nశాపగ్రస్తుల లాగా కాకుండా, మత్స్యరాజ\nకుమార్తె అయిన ముక్తామయి లాగా శాపాన్ని\nతెచ్చి పెట్టుకున్న వాడి లాగా కనిపిస్తున్నావు.\nశ్రమ తెలియకుండా ఉండగలందులకు\nనీకు ఆ రాకుమారి ముక్తామయి వృత్తాంతం\nచెబుతాను విను,” అంటూ ఈ విధంగా\nచెప్పసాగాడు :\n\nమత్స్యలోకపు రాజుకూతురు ముక్తా\nమయి. ఆమె సాటిలేని సౌందర్యవతి. ఆమె\nసౌందర్యానికి వివశుడై ఫణీముఖు డనే నాగు\nడామెను పెళ్ళాడ గోరాడు. అయితే అతను\nబొత్తిగా వికారమైన రూపం గలవాడు\nకావటం చేత ముక్తామయి అతన్ని చూడ\nటానికే అసహ్యపడింది.\n\n\"మా పిల్ల నిన్ను చేసు కోవటం అసం\nభవం. లేని పోని ఆశలు మాను,” అని\nముక్తామయి తల్లిదండ్రులు ఫణీముఖుడికి\nస్పష్టంగా చెప్పేశారు.\n\nకాని ఫణీముఖుడి కోరిక తగ్గకపోగా\nమరింత అయింది. అతను ముక్తామయిని\nఅపహరించుకు పోవటానికి కూడా ప్రయ\nత్నించాడు. ఈ ప్రయత్నం కొనసాగకపోగా,\nబయటపడి జలచరాల కన్నిటికీ తెలిసి\nపోయింది. ఆ తరవాత ఫణీముఖుడికి\nమత్స్యలోక ప్రాణులు శాంతిలేకుండా\nచేశాయి. ఆ బాధ పడలేక ఫణీముఖుడు\nచంపాసరోవరం ద్వారా భూమి పైకి వచ్చి\nచేరి, ఆ సరోవరం పక్కనే ఉన్న ఒక\nపుట్టలో నివాసం ఏర్పాటు చేసుకున్నాడు.\n\nఫణీముఖుడు మత్స్యలోకాన్ని విడిచి\nవెళ్ళాక ముక్తామయికి మనస్సు కుదట\nపడింది. అప్పటి దాకా ప్రాణా లరచేత\nబట్టుకుని, ఫణీముఖుడు ఎటునుంచి వచ్చి\nపడి తనను అపహరించుకు పోతాడో అని\nభయపడుతూ ఉండిన ముక్తామయి ఇప్పుడు\nస్వేచ్ఛగా తిరగసాగింది.\n\nఇలా సంచరిస్తూ ఒకనాడామె చంపా\nసరోవర మార్గాన భూలోకంలోని చంపా\nరణ్యాన్ని చేరుకున్నది. ఆమె అదివర\nకెన్నడూ భూలోకాన్ని చూసి ఉండలేదు.\nఅందుచేత చంపారణ్య దృశ్యా లామెకు\nఅతి విచిత్రం గానూ, వింత సౌందర్యంతో\nకూడినవి గానూ కనిపించాయి.\n\nముక్తామయి ఈ వింతలను చూడటంలో\nనిమగ్నురాలై ఉండగా పుట్టలో ఉన్న\nఫణీముఖు డామెను సమీపించి, \"నా కోసం\nవచ్చావా? రా! నన్ను పెళ్ళాడి ఇక్కడే\nఉండిపో!” అన్నాడు.\n\nఫణీముఖుణ్ణి చూడగానే ముక్తామయి\nకెవ్వున అరిచి చంపాసరోవరం లోకి దూక\nయత్నించింది, కాని ఫణీముఖు డామెను\nసరోవరాన్ని సమీపించనియ్యలేదు. ముక్తా\nమయి ఒక వంక భయంతో వణికిపోతూ,\nఫణీముఖుడికి చిక్కకుండా పరిగెత్తుతూ,\nఆర్తనాదాలు చెయ్యసాగింది.\n\nఈ కేకలను ఆ దేశపు యువరాజు జగం\nధరు డనే వాడు విని పరిగెత్తుకుంటూ వచ్చి,\nఅతిలోకసుందరి అయిన ముక్తామయినీ,\nఆమెను వెంటాడుతున్న ఫణీముఖుణ్ణి\nచూశాడు. అతను ఆ ప్రాంతానికి వేట\nకోసం వచ్చి, వన్యమృగాలకు బదులు\nఈ ఇద్దరినీ చూశాడు.\n\nముక్తామయి అతని కేసి పరిగెత్తుకుంటూ\nవచ్చి, \" ఈ దుర్మార్గుడు నన్ను వెంటబడి\nతరుముతున్నాడు. వీణ్ణి చంపి నన్ను\nకాపాడండి,” అన్నది.\n\nఅతిసాహసి అయిన జగంధరుడు కత్తి\nదూసి, ఫణీముఖుడి పై కలియబడి అతని\nతల పై బలంగా ఒక్క దెబ్బ కొట్టాడు.\nఈ అవకాశం చూసుకుని ముక్తామయి\nసరోవరంలోకి దూకి, తల పైకి పెట్టి జరిగే\nదంతా చూస్తున్నది.\n\nజగంధరుడు కొట్టిన దెబ్బకు ప్రాణాలు\nవదులుతూ ఫణీముఖుడు, \" నాకు భార్యవు\nకావటానికి నిరాకరించినది చాలక, పని\nపెట్టుకుని నేనున్న చోటికి వచ్చి నన్ను\nరెచ్చగొట్టి, ఈ రాజకుమారుడి చేత నన్ను\nచంపించావు గనక, ఇతని కారణంగా నువ్వీ\nలోకంలో అడుగుపెట్టిన మరుక్షణం శిల\nఅయిపోవుదువుగాక!\" అని ముక్తామయిని\nశపించి చచ్చిపోయాడు.\n\nఈ మాటలను వింటూనే ముక్తామయి\nసరోవరంలో ముణిగి, తిన్నగా తన లోకానికి\nవెళ్ళిపోయింది.\n\nఈ సంఘటన జగంధరుడు గమనించ\nలేదు. అతను ఫణీముఖుణ్ణి కొట్టిన మరు\nక్షణం అతనున్న చోటికి అతని పరివారం\nవాళ్ళు వచ్చారు. అతని కత్తికి రక్తం\nఉండటం చూసి, అతను గాయపడ్డాడేమో\nనని భయపడ్డారు.\n\n\" నా కేమీ గాయం తగలలేదు. నా చేత\nదెబ్బతిన్న నాగుడేమయాడో చూడాలి\nముందు,” అన్నాడతను.\n\nఫణీముఖు డప్పటికే ప్రాణాలు వది\nలాడు. ఆ సంగతి గమనించినాక జగం\nధరుడు తాను కాపాడిన సుందరి కోసం\nచుట్టూ కలయ జూశాడు. ఆమె ఎక్కడా\nకనిపించలేదు. అతను సరోవరాన్ని సమీ\nపించి అందులోకి చూసేసరికి, లోపలికి దిగి\nపోతున్న ముక్తామయి మెరుపులాగా క్షణం\nపాటు కనిపించి అదృశ్యమయింది.\n\nరాజకుమారుడు దేని కోసం వెతుకు\nతున్నాడో పరివారాని కర్థంకాలేదు. వారిలో\nఎవరూ ముక్తామయిని చూడలేదు. ఆమెను\nగురించి జగంధరుడు వారికి చెప్పదలచ\nలేదు. అందుచేత అతను వారివెంట అక్కడి\nనుంచి కదిలి వెళ్ళవలిసి వచ్చింది.\n\nజగంధరుడు ఇంటికి తిరిగి వెళ్ళాడేగాని\nఅతని మనస్సు చంపా సరస్సు వద్దనే\nఉన్నది. అతను ముక్తామయి సౌందర్యాన్ని\nమరిచిపోలేక పోయాడు. రెండు మూడు\nరోజు లతనికి రెండు మూడు యుగాలుగా\nగడిచాయి. ఆమెను చూడకపోతే అతని\nప్రాణాలు నిలిచేటట్టు లేవు. అందుచేత\nఅతను ఒకనాడు ఎవరికీ చెప్పకుండా ఒంట\nరిగా బయలుదేరి చంపారణ్యానికి వెళ్ళాడు.\nచంపాసరోవరం దగ్గిర చాలాసేపు తారట్లాడి,\nనీటిలో నుంచి ముక్తామయి పైకి వస్తుందేమో\nనని చూశాడు.\n\nతలవని తలంపుగా అతనికి సరోవర\nతీరాన ఒక మణి దొరికింది. అది ఫణీ\nముఖుడి తల నుంచి రాలి పడిన మణి.\nజగంధరు డామణిని తీసుకోగానే అతనికి\nజలభయం ఏమాత్రం కూడా లేకుండా\nపోయింది. అతను ఒక్కసారిగా చంపా\nసరోవరంలోకి దూకాడు. అతనికి నీరు దారి\nఇస్తున్నట్టనిపించింది. ఏమాత్రమూ బాధ\nగాని, శ్రమగాని లేకుండా అతను మత్స్య\nలోకాన్ని చేరుకున్నాడు.\n\nఈలోపుగా ముక్తామయికి కూడా జగం\nధరుడికి కలిగిన స్థితే కలిగింది. ఆమె తనను\nకాపాడిన జగంధరుణ్ణి ఆ క్షణం నుంచీ\nప్రేమించింది. ఫణీముఖుడు శపించకపోతే\nఆమె తన తల్లిదండ్రులనూ, తన లోకాన్నీ\nవిడిచి పెట్టి జగంధరుడి వెంట వెళ్ళి ఉండి,\nఅతనికి భార్య అయేదే. కాని ఇప్పుడు\nఆమెకు తన ప్రియుణ్ణి చూసే మార్గం ఏదీ\nలేదు. తాను భూమి మీద అడుగుపెట్టటానికి\nలేదు. జగంధరుడు తన లోకానికి రాలేడు.\nఅందుచేత ఆమె ఎవరితోనూ ఏమీ చెప్పక,\nతన భగ్న ప్రేమను తన హృదయంలోనే\nదాచుకుని బాధపడసాగింది.\n\nఈ స్థితిలో ఉన్న ముక్తామయికి ఎవరో\nమానవుడు తమ లోకానికి వచ్చినట్టు తెలి\nసింది. ఆమె పరిగెత్తుకుంటూ వెళ్ళి జగం\nధరుణ్ణి చూసి, తన నోములన్నీ పండినట్టుగా\nసంతోషించి, అతనికి స్వాగతం చెప్పి తమ\nఇంటికి తీసుకు వచ్చింది.\n\nవారిద్దరూ తమ ప్రేమను ఒకరి కొకరు\nవ్యక్తం చేసుకున్న మీదట ముక్తామయి\nతల్లిదండ్రులు వారి వివాహానికి సంతోషంగా\nఒప్పుకున్నారు. అతని వెంట తమ కుమార్తె\nభూలో కానికి వెళ్ళటానికి కూడా వారు సమ్మ\nతించారు. కాని ముక్తామయి తాను భూలో\nకానికి ఏ పరిస్థితిలోనూ వెళ్ళనని స్పష్టంగా\nచెప్పేసింది.\n\n\"నీ కన్న ప్రియమైనది నాకు భూలో\nకంలో ఏమీలేదు. నే నిక్కడే ఉండి\nపోతాను,” అన్నాడు జగంధరుడు. ఈ\nమాటకు ముక్తామయి తల్లిదండ్రులు మరింత\nసంతోషించారు.\n\nజగంధరుడు మత్స్యలోకంలో అయిదు\nసంవత్సరాలపాటు అనుభవించవలసిన\nసుఖాలన్నీ అనుభవించాడు. అతనికి ఒక\nకొడుకూ, కూతురూ కూడా కలిగారు.\n\nఅంత కాలానికి జగంధరుడికి తన దేశం\nవెళ్ళి తన వాళ్ళు ఎలా ఉన్నారో చూడా\nలన్న కోరిక కలిగింది. అతను తన భార్యతో\nచెప్పి, మణి సహాయంతో చంపాసరస్సు\nమార్గాన భూలోకానికి చేరుకుని ఇంటికి\nవచ్చేశాడు.\n\nఅప్పటికి అతని ఇంటి వద్ద క్లిష్టపరిస్థితి\nఏర్పడి ఉన్నది. జగంధరుడు కనిపించ\nకుండా పోయాక అతని కోసం ఎంతగానో\nవెతికారు. అతను ఎటు వెళ్ళినదీ, ఏమైనదీ\nచెప్పేవారు ఒక్కరూ లేకపోయారు.\n\nఅదిమొదలు జగంధరుడి తండ్రికి తీరని\nమనోవ్యాధి ఏర్పడి కాలక్రమాన ఆయన\nమంచం పట్టాడు. ఎంతమంది వైద్యులు\nఎన్ని చికిత్సలు చేసినా ఆయన వ్యాధి\nతిరుగుముఖం కాలేదు. ఆయన సంగతి\nఇవాళో రేపో అన్నట్టున్నది. ఆయన పోతే\nసింహాసనానికి వారసుడు కూడా లేడు.\n\nఅటువంటి స్థితిలో జగంధరుడు తిరిగి\nవచ్చాడు. కొడుకును చూడగానే రాజుగారికి\nకొత్త ప్రాణం వచ్చినట్టయింది. జగంధరుడి\nకథ అంతా విన్నాక రాజు, అయిందేదో\nఅయిందనీ, జగంధరుడు తగిన మానవ\nస్త్రీని పెళ్ళాడి రాజ్యాభిషేకం చేసుకుని\nరాజ్యపాలన సాగిస్తే ముసలితనంలో తనకు\nమనశ్శాంతి ఉంటుందనీ అన్నాడు.\n\n\" ఈ జన్మకు ముక్తామయి ఒకతే నాకు\nభార్య. నే నింకొకతెను పెళ్ళాడను,” అని\nజగంధరుడు తండ్రికి చెప్పాడు.\n\n\" అయితే ఆమెనే తీసుకువచ్చి సుఖంగా\nరాజ్యం చేసుకో,” అన్నాడు. పెద్ద రాజు.\n\nభూలోకానికి రావటం తన కిష్టంలేదని\nముక్తామయి ఏనాడో చెప్పింది. అయినా\nపరిస్థితులనుబట్టి ఆమె తన అభిప్రాయం\nమార్చుకుంటుందని జగంధరుడు నమ్మాడు.\nఅతను మత్స్యలో కానికి తిరిగి వచ్చి తన\nభార్యకు సంగతంతా చెప్పి, తన వెంట\nరమ్మని ఆమెను ప్రార్థించాడు.\n\nముక్తామయి అంతా విని, \" పోనీ, మీ\nతండ్రిగారు కోరినట్టు మీరొక రాజకుమార్తెను\nపెళ్ళాడి ఆమెతో కాపరం చేస్తూ రాజ్యం\nచూసుకోండి,” అన్నది.\n\n\"అది నాకు సాధ్యం కాని పని. నేను\nనిన్ను తప్ప మరొకతెను ప్రేమించలేను.\nపెళ్ళాడలేను. భూలోకంలో అడుగుపెట్టనని\nనీ కెందుకు పట్టుదల?” అని అడిగాడు\nజగంధరుడు.\n\nముక్తామయి తల్లిదండ్రులు కూడా అతని\nమాటనే బలపరిచారు.\n\n\"సరే పదండి,” అని ముక్తామయి జగం\nధరుడి వెంట భూలోకానికి బయలుదేరింది.\nఆమె చంపాసరస్సు నుంచి ఒడ్డున కాలు\nపెడుతూనే, ఫణీముఖుడి శాపం తగిలి శిలగా\nమారిపోయింది.\n\nబేతాళు డీ కథ చెప్పి, \" రాజా నా కొక\nసందేహం. ముక్తామయి తెలిసి తెలిసి\nశాపానికి తనను తాను ఎందుకు గురి చేసు\nకున్నది? తన శాపం గురించి మాట మాత్రం\nచెబితే జగంధరుడు తన కీ దుస్థితి కలగ\nనివ్వడు కదా? ఈ సందేహానికి సమాధానం\nతెలిసికూడా చెప్పకపోయావో నీ తల పగిలి\nపోతుంది,” అన్నాడు.\n\nదానికి విక్రమార్కుడు, \"ముక్తామయి\nప్రవర్తనకు రెండు కారణాలున్నాయి. ఆమె\nజగంధరుడి ప్రేమను అతి పవిత్రంగా\nభావించింది. అతను మరొకతెను పెళ్ళాడ\nటానికి నిరాకరించటాన్ని బట్టే ఆ ప్రేమ\nఎంతటిదో రుజువయింది. అలాటప్పుడు\nఆమె తన శాపం గురించి చెప్పిన పక్షంలో\nజగంధరుడు తన రాజ్యాన్నీ, కర్తవ్యాన్నీ\nవిడిచి మత్స్యలోకంలోనే ఉండిపోతాడు.\nకాని అందువల్ల అతని ప్రేమ కొంత దెబ్బ\nతింటుంది. ప్రేమ కోసం తన కర్తవ్యాన్ని\nతోసిపుచ్చానన్న భావం అతన్ని తప్పక\nబాధిస్తుంది. అతను తన ధర్మం నెరవేర్చ\nటానికి ఆ ప్రేమ అడ్డం రాకుండా చూడా\nలంటే తాను శాపానికి గురికావటం కన్న\nమరొక మార్గం లేదు. ఇది ఒక కారణం.\nమరొక కారణ మేమంటే, ముక్తామయి\nఅయిదేళ్ళపాటు తన భర్త ప్రేమను చవి\nచూచింది. దాని ఫలితంగా ఇద్దరు పిల్లలను\nకూడా కన్నది. ఇంక వెయ్యేళ్ళు జగం\nధరుడితో కాపరం చేసినా ఆమె కొత్తగా\nపొందే అనుభూతి ఏమీ ఉండదు. అందు\nచేత కూడా ఆమె శాపగ్రస్తురాలు కావటానికి\nసిద్దపడింది,” అన్నాడు.\n\nరాజు కీ విధంగా మౌనభంగం కలగ\nగానే బేతాళుడు శవంతో సహా మాయమై\nమళ్ళీ చెట్టెక్కాడు. (కల్పితం)",
            "book_page_end": 24
        },
        {
            "title": "పాపవిముక్తి",
            "book_page_start": 25,
            "pdf_page_start": 39,
            "pdf_page_end": 42,
            "author": "కె. భద్రయ్య",
            "genre": "పౌరాణికం",
            "moral": "సత్యం పలకడం అత్యంత కష్టమైనా, దానిని నిలబెట్టుకున్న వారికి దైవానుగ్రహం లభిస్తుంది.",
            "keywords": [
                "సుమనాకుడు",
                "విదస్యుడు",
                "ఇంద్రుడు",
                "సత్యం",
                "పాపవిముక్తి"
            ],
            "characters": [
                "సుమనాకుడు (ఋషి)",
                "విదస్యుడు (దస్యుడు)",
                "ఇంద్రుడు",
                "కఠివుడు"
            ],
            "locations": [
                "మహారణ్యం",
                "భూమి"
            ],
            "content": "కృతయుగంలో భూమి మీద అంతులేని కొమ్మని అన్నాడు. కాని సుమనాకుడు\nమహారణ్యాలుండేవి. వాటిలో ఋషులూ, తనకై ఏమీ కోరక, \" నాకు చేయదలచిన\nదస్యులూ ఉండే వారు. దస్యులు దొంగలు. మేలేదైనా ఉంటే దాన్ని లోకానికే చెయ్యి,”\nఆ దొంగలలో మేటి అయిన వాడు విద అని ఇంద్రుడితో అన్నాడు.\nన్యుడు. వాడు బాటసారులను దోచే వాడు.\nఋషుల వద్ద ఏమీ ఉండదు గనక దొంగలు\nవారి జోలికి సాధారణంగా వెళ్ళే వారు కారు.\nఋషులలో సుమనాకు డనే వాడుండే\nవాడు. ఆయన ఇంద్రుడి పైన ఋక్కులు\nఅనేకం చెప్పి, వాటితో ఇంద్రుణ్ణి స్తోత్రం\nచేసే వాడు. సుమనాకు డొక్కడే తనపై\nఋక్కులు చదవడం చేత ఇంద్రుడికి\nఆయన మీద ఎంతో ప్రీతి ఉండేది. ఆ కార\nణంగా ఇంద్రుడు ఏడాది కొకసారి వచ్చి,\nసుమనాకుడి యోగక్షేమాలు విచారించి\nపోతూ ఉండే వాడు.\n\nసుమనాకు డీ మాట అన్న తరవాత\nఇంద్రుడికి ఆయన పైన ఆదరం మరింత\nహెచ్చి, ఏడాదికి రెండుసార్లు సుమనాకుడి\nవద్దకు వచ్చి, ఆయన చేత ఋక్కులు\nపాడించుకుని విని, వెళ్ళి పోసాగాడు.\n\nసుమనాకు డొక చోట స్థిరంగా ఆశ్రమం\nకల్పించుకుని ఉండక, అరణ్య మంతటా\nసంచరిస్తూ, తన ఋక్కులతో ఇంద్ర మహి\nమను లోకాని కంతకూ వెల్లడిస్తూ ఉండే\nవాడు. ఆయన ఆ ఋక్కులను గట్టిగా\nచదువుతూంటే ఆయన ఏ ప్రాంతాన\nఉన్నదీ ఇంద్రుడికి సులువుగా తెలిసేది.\n\nఇంద్రుడు సుమనాకుడికి ఏదైనా వరం\nఇవ్వటానికి సిద్ధపడి, ఏమి కావాలో కోరు\nఒకసారి దేవేంద్రుడు సుమనాకుణ్ణి\nచూడవచ్చి, తన ఆదరానికి చిహ్నంగా ఒక\nఅమూల్యమైన కిరీటమూ, రత్నహారమూ\nసుమనాకుడికి ఇచ్చి, వాటిని ధరించమని\nఆయనను నిర్బంధించి వెళ్ళిపోయాడు.\nసుమనాకుడు వాటిని ధరించాడు. అవే\nసుమనాకుడికి చావు తెచ్చిపెట్టాయి.\n\nఅరణ్యమంతా తిరుగుతూ సుమనాకుడు\nవిదస్యు డుండే ప్రాంతానికి వచ్చాడు. ఆయన\nవద్ద కిరీటమూ, రత్నహారమూ ఉండటం\nచూసి విదస్యుడు వాటిని లాక్కున్నాడు.\nఇంద్రుడు ప్రీతితో ఇచ్చిన కానుకలను\nవిదస్యుడు తీసుకోవటం సహించలేక సుమ\nనాకుడు వాణ్ణి ప్రతిఘటించాడు. విదన్యు\nడాయనను చంపేశాడు.\n\nసుమనాకుడు ప్రాణాలు విడుస్తూ,\n\"నన్ను చంపిన పాపం నుంచి విముక్తి\nపొందటానికి ఎప్పుడూ సత్యమే పలుకు,”\nఅన్నాడు విదస్యుడితో.\n\nఆ మాట విని విదస్యుడు ఆశ్చర్య\nపడ్డాడు. \" ఈ ఋషి చాలా విచిత్రంగా\nఉన్నాడు. ఋషు లెవరూ ధరించని కిరీ\nటమూ, హారమూ ధరించాడు. నా చేత\nచచ్చిపోతూ ఆగ్రహించటానికి బదులు అను\nగ్రహించాడు,\" అనుకున్నాడు వాడు.\n\nసుమనాకుడి వద్ద తీసుకున్న కిరీటాన్నీ,\nహారాన్నీ విదస్యుడు తానే ధరించాడు.\nవాటితో వాడికి మరింత బలమూ, తేజస్సూ\nవచ్చినట్టయింది. వాణ్ణి చూసి వాడి భార్యా,\nపరివారమూ మెచ్చుకున్నారు.\n\nకొంత కాలం గడిచింది. సుమనాకుడి\nకంఠ ధ్వని వినిపించక ఇంద్రుడు ఆందోళన\nచెందాడు. ఆయన కోసం అరణ్యాలన్నీ\nవెతుకుతూ, ఒక సంవత్సరం అనంతరం\nవిదస్యుణ్ణి చూశాడు. సుమనాకుడికి\nతా నిచ్చిన కిరీటం వాడి నెత్తినా, హారం\nవాడి మెడలోనూ ఉన్నాయి.\n\n\" ఈ కిరీటమూ, హారమూ నీ కెలా\nవచ్చాయి? వీటిని నీ కిచ్చిన మనిషి ఏమ\nయాడు?” అని ఇంద్రుడు విదస్యుణ్ణి\nఅడిగాడు.\n\n\" నన్ను చూసి భయపడటానికి మారుగా\nఇలా ప్రశ్నిస్తున్నావే, నీవీ లోకానికి చెందిన\nవాడివిగా లేవు! నీ వెవరివి?” అని\nవిదస్యు డడిగాడు.\n\n\" నేను ఇంద్రుణ్ణి. నా భక్తుడూ,\nమిత్రుడూ, అభిమానీ అయిన సుమనాకుడి\nకోసం ఏడాదిగా వెతుకుతున్నాను. ఆయ\nనకు నే నిచ్చిన ఈ కిరీటమూ, హారమూ\nనీ కెలా వచ్చాయి?” అన్నాడు ఇంద్రుడు.\n\n\" నేను దస్యుణ్ణి. నా పేరు విదస్యుడు.\nనీ మిత్రుడూ, భక్తుడూ అయిన ఆ ఋషిని\nచంపి నేను వీటిని తీసుకున్నాను,” అన్నాడు\nవిదస్యుడు.\n\nఇంద్రుడికి వాడి పైన వచ్చిన కోపం\nఆశ్చర్యంగా మారింది. అతను వాడితో,\n\" నే నెవరో తెలిసి, ఆ మునికీ నాకూ ఉండే\nసంబంధం కూడా తెలిసి ఎంత ధైర్యంగా\nనిజం చెప్పావు!\" అన్నాడు.\n\n\"దానికి ఆ ఋషే కారణం. సత్యం\nపలికి పాప విముక్తి పొందమని నాకు సలహా\nఇస్తూ ఆయన ప్రాణాలు వదిలాడు. నీవు\nఆయన విషయం మాట్లాడటం చేత నాకా\nసంగతి జ్ఞాపకం వచ్చింది. నాకు నిజమే\nచెప్పాలని నియమం ఏమీ లేదు. నేను\nఎన్నో అబద్ధాలాడాను, ఎన్నో హత్యలు\nచేశాను. కాని ఆ ఋషి చచ్చిపోతూ\nఆ సలహా ఇచ్చినప్పటి నుంచీ నాకు అబద్ధ\nమాడటం పిరికితన మనిపించింది. అందుకే\nనిజం చెప్పాను,” అన్నాడు విదస్యుడు.\n\nఇంద్రుడు ఏడవ నారంభించాడు. అది\nచూసి విదస్యుడు ఆశ్చర్యంగా, \" ఎందు\nకలా ఏడుస్తున్నావు?” అని అడిగాడు.\n\n\"నా మిత్రుడైన సుమనాకుణ్ణి నిజంగా\nచంపినది నీవు కాదు—నేనే. నీవు నిమిత్త\nమాత్రుడివి. నే నా కిరీటమూ, హారమూ\nఇవ్వకపోతే ఆయన చావడు. నీ పైన\nనా కేమీ ఆగ్రహం లేదు. నీ సత్యానికి\nమెచ్చాను. ఏదైనా వరం అడుగు,”\nఅన్నాడు ఇంద్రుడు.\n\n\" ఋషి చచ్చిపోతూ సత్యం పలికి పాప\nవిముక్తి పొందమనటం చేత సత్యం పలి\nకానే గాని నాకు పాప విముక్తి పొందాలన్న\nకోరిక కూడా లేదు. నీకు నిజంగా వరం\nఇవ్వాలని ఉంటే నా వంశంలో బ్రహ్మ\nజ్ఞాని పుట్టేటట్టు వరమియ్యి,\" అన్నాడు\nవిదస్యుడు.\n\nఇంద్రు డందుకు సమ్మతించాడు.\nఇంద్రుడి అనుగ్రహం వల్ల విదస్యుడి\nవంశంలో కఠిు డనే వాడు పుట్టి బ్రహ్మజ్ఞాని\nఅయి బ్రాహ్మణత్వం పొంది, గొప్ప కీర్తి\nతెచ్చుకున్నాడు.",
            "book_page_end": 28
        },
        {
            "title": "అమాయకుడితో పందెం",
            "book_page_start": 29,
            "pdf_page_start": 43,
            "pdf_page_end": 46,
            "author": "టి. శ్యామలరావు",
            "genre": "నీతి కథ",
            "moral": "మోసం చేయాలనుకునేవారు చివరికి తామే నష్టపోతారు. ధర్మానికి న్యాయం లభిస్తుంది.",
            "keywords": [
                "గుణాకరుడు",
                "ధనాకరుడు",
                "పందెం",
                "న్యాయాధికారి",
                "మోసం"
            ],
            "characters": [
                "గుణాకరుడు",
                "గుణాకరుడి భార్య",
                "ధనాకరుడు",
                "ధనాకరుడి మిత్రులు",
                "న్యాయాధికారి"
            ],
            "locations": [
                "గ్రామం",
                "న్యాయస్థానం"
            ],
            "content": "ఒక గ్రామంలో గుణాకరుడూ, ధనాకరుడూ\nఅని ఇద్దరు యువకులుండేవారు. వారు\nస్నేహితులు. వారిలో గుణాకరుడు బొత్తిగా\nఅమాయకుడు, కల్లా కపటం ఎరగనివాడు.\nఅయినప్పటికీ పిత్రార్జితం పుష్కలంగా\nఉండటంచేత గుణాకరుడు పెళ్ళి చేసుకుని,\nభార్యతో సుఖంగా కాపరం చేస్తున్నాడు.\n\nధనాకరుడు అలాటి వాడు కాడు. అతను\nకేవలమూ యుక్తి చేత ధనార్జన చేస్తూ,\nఅందరితోనూ తియ్యగా మాట్లాడుతూ,\nఇతరులకు ఏమాత్రమూ బాధ అనిపించ\nకుండానే వారి డబ్బు కాజేస్తూ, ఉపాయంగా\nజీవయాత్ర సాగిస్తున్నాడు. అతనికి స్నేహితు\nలుండేవారు. అతను గుణాకరుడితో సమాన\nఫాయాలోనే స్నేహితం చేశాడు.\n\nధనాకరుడు తన మిత్రబృందంతో గుణా\nకరుడి ఇంటికి తరుచుగా వచ్చి కబుర్లతో\nకాలక్షేపం చేసేవాడు. ఈ కబుర్లలో\nపందాలూ, పొడుపు కథలూ జాస్తిగా\nఉండేవి. చిన్న చిన్న సమస్యలు వెయ్య\nటమూ, జవాబు చెప్పలేని వాళ్ళు పందెం\nఓడిపోవటమూ ఉండేది. దాదాపు ప్రతిసారీ\nగుణాకరుడే ఓడిపోతూండేవాడు.\n\nఅయితే అప్పుడప్పుడూ ధనాకరుడు\nకావాలని ఓడిపోయి గుణాకరుణ్ణి పందెం\nగెలవనిచ్చేవాడు. అస్తమానమూ ఓడేవాడికి\nపందాలలో ఆసక్తి లేకుండా పోతుంది; కాని\nఅప్పుడప్పుడూ గెలవటం చేత గుణాకరుడికి\nఈ రకం పందాలలో ఆసక్తి పుట్టింది.\n\nగుణాకరుడు అమాయకుడే గాని అతని\nభార్య చురుకైనది; ధనాకరుడు లాటి\nవాళ్ళను చేరనివ్వవద్దని ఆమె భర్తను చాలా\nసార్లు హెచ్చరించింది. కాని, ఎంతో స్నేహ\nపాత్రుడుగా ప్రవర్తించే ధనాకరుణ్ణి దుష్టుడి\nకింద జమకట్టి, ఇంటికి రావద్దనటానికి\nగుణాకరుడికి సాహసం చాలలేదు.\n\nఉన్నట్టుండి ఒకనాడు ధనాకరుడు పెద్ద\nఎత్తు ఎత్తాడు. పదిమంది స్నేహితుల ఎదట\nఅతను గుణాకరుడితో, \"రోజూ మనం పసి\nపిల్లల్లాగా చిన్న చిన్న పందాలు వేసుకుం\nటున్నాం. ఇవాళ నేనొక ప్రశ్న వేస్తాను.\nదానికి నువు సమాధానం చెప్పినట్టయితే\nనా ఆస్తి యావత్తూ నువు తీసుకో; చెప్ప\nలేక పోయినట్టయితే నీ ఆస్తి యావత్తూ\nనా కియ్యి,” అన్నాడు.\n\nఅక్కడ ఉన్న అతని మిత్రులు,\n\"సమస్య వేసే అవకాశం నీ కొక్కడికే\nఉండటం అన్యాయం. గుణాకరుడికి కూడా\nసమస్య వేసే అవకాశం ఇయ్యి,” అన్నారు.\n\n\" నేను ప్రశ్న వేసి ఓడటమో, గెలవ\nటమో జరిగాక, అతను కూడా నన్ను ప్రశ్న\nవేసి ఓడించవచ్చు, గెలవవచ్చు. నా కేమీ\nఅభ్యంతరం లేదు,” అన్నాడు ధనాకరుడు.\n\nధనాకరుడు ఈ మాట అనటం గుణా\nకరుడికి నిష్కపటంగా కనిపించి, అతను\nపందానికి ఒప్పుకున్నాడు.\n\nధనాకరుడు ముందు తన ప్రశ్న వేశాడు:\nవరిపంటకు భూమిని లోతుగా దున్నాలా?\nవెడల్పుగా దున్నాలా?\n\nపంటలూ, దున్నటాలూ తెలియని గుణా\nకరుడు కొంచెం ఆలోచించి, \"లోతుగానే\nదున్నాలి,” అన్నాడు.\n\n“తప్పు, వెడల్పుగా దున్నటమే ప్రధానం.\nఏరైతునైనా అడుగు,” అన్నాడు ధనాకరుడు.\n\nఅతని మిత్రులు కుడా గుణాకరుడి\nసమాధానం తప్పని ఒప్పుకున్నారు. వాళ్ళు\nగుణాకరుడితో, \"నీ సొత్తంతా ధనాకరుడు\nగెలుచుకున్నాడు. నువు కూడా అతన్ని ఒక\nప్రశ్న వెయ్యి,\" అన్నారు.\n\nగుణాకరుడు, \"తమలపాకులు తీగెకు\nకాస్తాయా? చెట్టుకా?” అని అడిగాడు.\n\nబుద్ధిపూర్వకంగా ఓడిపోవాలని నిర్ణ\nయించుకున్న ధనాకరుడు, \"చెట్టుకే,” అని\nసమాధానమిచ్చాడు.\n\n\"కాదు, తీగకే ! కావలిస్తే తమలపాకు\nతోటలకు వెళ్ళి చూతాం పద!” అన్నాడు\nగుణాకరుడు.\n\n\" అవసరం లేదు. ధనాకరుడు కూడా\nఓడాడు,” అన్నారు ధనాకరుడి మిత్రులు.\nవారు ధనాకరుడితో, \" మొదటి పందెం నువు\nగెలుచుకున్నావు గనక గుణాకరుడి ఆస్తి\nనీ దవుతుంది. అయితే గుణాకరుడు కూడా\nరెండో పందెంలో నెగ్గాడు గనక, నీ ఆస్తి\nగుణాకరుడి దవుతుంది. అందుచేత మీ\nరిద్దరూ ఆస్తులు మార్చుకోండి,” అని\nసలహా యిచ్చారు.\n\nగుణాకరుడు లోపలికి వెళ్ళి, పందెం\nగురించి తన భార్యకు చెప్పి, \"నన్ను\nనా ఆస్తినంతా ధనాకరుడికి రాసి ఇవ్వ\nమంటున్నారు,” అన్నాడు.\n\n\"ఇది అర్ధం లేని పందెం. ఇందుకు\nనేను ఒప్పుకోనని చెప్పండి,” అన్నది\nగుణాకరుడి భార్య.\n\nగుణాకరుడు వచ్చి, \" ఈ పందెం చెల్ల\nదనీ, దీనికి తాను ఒప్పుకోననీ నా భార్య\nఅంటున్నది,” అన్నాడు.\n\n\"నీ ఆస్తి మంచిగా రాయించి ఇవ్వక\nపోతే న్యాయస్థానానికి వెళ్ళి రాబట్టు\nకుంటాం. నువు పందెంలో ఓడినట్టు\nమేమంతా సాక్ష్యం ఉన్నాం,\" అన్నారు\nధనాకరుడి మిత్రులు.\n\nవాళ్ళు వెళ్ళి న్యాయాధికారి వద్ద జరిగిన\nదంతా చెప్పుకుని ఫిర్యాదు చేశారు. రేపు\nతీర్పు చెప్పుతానని న్యాయాధికారి వారిని\nపంపించాడు.\n\nమర్నాడు న్యాయస్థానంలో ఉభయపక్షాల\nవారూ న్యాయాధికారి ఎదట హాజరయారు.\nన్యాయాధికారి ధనాకరుణ్ణి, \"నీకు న్యాయమే\nకావాలా? ఫిర్యాదు ఉపసంహరించు\nకుంటావా?” అని ఆడిగాడు.\n\n\"నాకు న్యాయమే కావాలి!” అన్నాడు\nధనాకరుడు.\n\nన్యాయాధికారి గుణాకరుణ్ణి జరిగిన\nదంతా వివరంగా చెప్పమన్నాడు. అతను\nజరిగిన విషయాలు దాచకుండా చెప్పేశాడు.\n\n\"అయిన పక్షంలో మొదటి పందెంలో\nఓడినందుకు నువు నీ ఆస్తి అంతా ధనా\nకరుడికి రాసి ఇవ్వవలిసిందే. కాగితం\nతీసుకుని రాయి,” అన్నాడు న్యాయాధికారి.\n\nచేసేది లేక గుణాకరుడు తన ఆస్తి\nయావత్తూ ధనాకరుడి పరం చేస్తూ రాసి\nఇచ్చాడు. న్యాయాధికారి ఆ పత్రాన్ని ధనా\nకరుడికి ఇప్పించి, \"పత్రం సరిగానే ఉన్నది\nకదా? రెండవ పందెంలో ఓడిపోయినందుకు\nనీ ఆస్తి అంతా గుణాకరుడి పరం చేస్తూ\nపత్రం రాసి ఇయ్యి,” అన్నాడు.\n\n\"చిత్తం, ఆ పత్రం నా వద్ద సిద్ధంగానే\nఉన్నది,\" అంటూ ధనాకరుడు న్యాయాధి\nకారి చేతి కొక పత్రం ఇచ్చాడు.\n\nన్యాయాధికారి దాన్ని చదువుకుని,\n\" ఈ పత్రం చెల్లదు. ఇందులో నీకు ఒక్క\nచిన్న ఇల్లు మాత్రమే ఉన్నట్టు రాసి\nఉన్నది,” అన్నాడు.\n\n“అంతే నా ఆ స్తి,” అన్నాడు ధనాకరుడు.\n\n\" కాదు. నువు గుణాకరుడితో పందెం\nఓడే సమయానికి గుణాకరుడి ఆస్తి అంతా\nగెలుచుకుని ఉన్నావు. అదంతా నీ ఆస్తే.\nఅందుచేత అది తిరిగి గుణాకరుడికి చెందాలి.\nదాని వివరాలన్నీ నీ పత్రంలో రాయటం\nశ్రమ అనుకున్నట్టయితే, ఇంతకు ముందు\nగుణాకరుడు నీకు రాసి ఇచ్చిన పత్రం\nఅతనికి తిరిగి ఇవ్వవచ్చు. మీరు వేసుకున్న\nపందాల ఫలితంగా గుణాకరుడి ఆస్తి చిల్లి\nగవ్వకూడా నీకు రాదు, కాని నీకున్న ఇల్లు\nగుణాకరుడి దవుతుంది! న్యాయం కావా\nలన్నావు గనక న్యాయం చెప్పాను,”\nఅన్నాడు న్యాయాధికారి.\n\nధనాకరుడికి మంచి శాస్తి అయింది.\nఅతను తన కున్న చిన్న ఇంటిని గుణాకరుడి\nపరం చేసి, ఊరు విడిచి వెళ్ళిపోయాడు.",
            "book_page_end": 32
        },
        {
            "title": "ఇద్దరమ్మాయిలు",
            "book_page_start": 33,
            "pdf_page_start": 47,
            "pdf_page_end": 53,
            "author": "వి. కమలాదేవి",
            "genre": "జానపద కథ",
            "moral": "నిజమైన నిస్వార్థ గుణంతో ఇతరులకు సహాయం చేస్తే, దైవానుగ్రహం లభిస్తుంది. అసూయ, స్వార్థం చెడుకు దారితీస్తాయి.",
            "keywords": [
                "సౌదామిని",
                "చంద్రావళి",
                "విశ్వంభరుడు",
                "మరుగుజ్జులు",
                "రూపాంతరం"
            ],
            "characters": [
                "సౌదామిని",
                "విశ్వంభరుడు",
                "విశ్వంభరుడి భార్య",
                "చంద్రావళి",
                "ముగ్గురు మరుగుజ్జులు"
            ],
            "locations": [
                "సౌరాష్ట్రదేశం",
                "అడవి",
                "పర్ణశాల"
            ],
            "content": "పూర్వం సౌరాష్ట్రదేశంలో ఒక సంపన్నుడు\nవిధి వైపరీత్యం వల్ల తన కున్నదంతా\nపోగొట్టుకుని, తన వారినందరినీ కోల్పోయి\nముసలితనంలో కటిక దరిద్రుడై పోయాడు.\nముసలి తనానికీ, దారిద్ర్యానికీ తోడు\nసౌదామిని అనే మనమరాలి బరువొకటి\nఆయిన పైన పడింది. ఆయన ఆ మనమ\nరాలితో సహా మరొక చోటికి వెళ్ళి, అక్కడ\nఒక గుడిసెలో నివాసం ఏర్పాటు చేసుకుని,\nకాయ కష్టంచేసి ఏదో ఒక విధంగా తనను\nతాను పోషించుకుంటూ సౌదామినిని కూడా\nపోషిస్తూ వచ్చాడు.\n\nకాని రోజులు గడుస్తున్న కొద్దీ తన\nకృషితో సౌదామిని పోషణ సక్రమంగా\nసాగదని ఆయనకు తోచింది. ఆమె పన్నెం\nడేళ్ళ పిల్ల. కడుపునిండా తిండైనా లేకపోతే\nఆ పిల్ల కాస్త ఏపుగా పెరిగి, పెళ్ళికి\nయోగ్యురాలు కాదు. అందుచేత ఆయన\nసౌదామినిని ఒక ధనికుల ఇంట పనిలో\nపెట్టాడు. ఆ ధనికుడి పేరు విశ్వంభరుడు.\nఆయన ముసలివాడి దుస్థికి జాలిపడి,\nసౌదామినిని తమ పిల్లలాగే చూసుకుంటా\nననీ, తగిన సంబంధం చూసి పెళ్ళి కూడా\nచేస్తాననీ మాట ఇచ్చాడు.\n\nసౌదామిని చురుకైన పిల్ల. ఇంటి పను\nలన్నీ చెప్పకుండానే చేసుకుపోయేది. తాత\nఎప్పుడన్నా వచ్చి, చూసి వెళ్ళేవాడు. రెండు\nమూడేళ్ళ అనంతరం ఆయన పోయాక\nసౌదామినికి విశ్వంభరుడి కుటుంబం తప్ప\nప్రపంచంలో మరెవరూ లేకుండాపోయారు.\n\nవిశ్వంభరుడు మంచివాడే గాని, అతని\nభార్య చుప్పనాతి. ఆమెకు చంద్రావళి అనే\nకూతురున్నది. ఆ పిల్ల కూడా సౌదామిని\nవయసుదే, కాని ఏ మంత అందగత్తె కాదు.\nచంద్రావళి ఎన్ని నగలు పెట్టుకున్నా, ఎంత\nమంచి బట్టలు వేసుకున్నా, సౌదామినే\nఅందంగా కనబడేది. అది చూసి యజ\nమానురాలు అసూయ పడేది. సౌదామిని\nఇంటిపనులే చేస్తూ, మూడుపూటలా కడుపు\nనిండా అన్నం తిని ఏపుగా పెరిగితే తన\nకూతురు మరింత అనాకారిగా కనిపించి\nపోతుందని, ఆమె సౌదామినికి ఆవులను\nకాసే పని ఇచ్చింది.\n\nసౌదామిని పొద్దున్నే ఇంత చద్ది అన్నం తిని\nఆవులను తోలుకుని అడవికి వెళ్ళేది. పేడ\nఎత్తటమూ, ఆవులను కడగటమూ, అంట్లు\nతోమటమూ, బట్టలు ఉతకటమూ మొద\nలైన పనులే సౌదామిని చేసేది. ఈ రకం\nపనులతో సౌదామిని త్వరలోనే అంద\nవిహీనంగా తయారయింది. తిండి సరిగా\nలేక శరీరం కృశించింది. వంటి మీద చిలికి\nపాతలు, జుట్టుకు రాసేందుకు నూనె లేదు,\nదువ్వటమూ లేదు.\n\nసౌదామిని ఇలా అయినాక విశ్వంభరుడి\nభార్య మనసు కాస్త ఊరట చెందింది.\nవిశ్వంభరుడికి తన భార్య ప్రవర్తన ఏమీ\nనచ్చకపోయినా, ఆమె నోటికి వెరిచి చూస్తూ\nఊరుకున్నాడు. సౌదామినికి తాను కష్టాలు\nపడుతున్నానన్న భావం కూడా ఏమీలేదు.\nఎందుకంటే ఆమెకు ఉన్న జీవితమే అది.\nఒకనాడు మధ్యాన్నం సౌదామిని ఆవులన్ని\nటినీ ఒక చెట్టునీడకు తోలి, తన వెంట\nతెచ్చుకున్న రొట్టె తినబోతూ ఆవులన్నిటినీ\nఎంచి చూసుకుంటే, యమున అనే ఆవు\nకనిపించ లేదు. సౌదామిని కంగారుపడి,\nతన తిండిమాట కూడా మరిచిపోయి,\n\"యమునా, యమునా,\" అని కేకలు\nపెడుతూ ఆ చుట్టుపక్కలంతా సాయంత్రం\nదాకా వెతికింది. యమున కనిపించనే\nలేదు. ఆమె ఏడుస్తూ, మిగిలిన ఆవులను\nతోలుకుని ఇంటికి వచ్చి, తన యజమాను\nరాలితో, \"యమున కనిపించ లేదు,”\nఅని చెప్పింది. ఈ మాట వింటూనే\nవిశ్వంభరుడి భార్య ఉగ్రురాలై, \"కని\nపించకపోతే వెతుక్కురా. అది లేకుండా\nఇంటికి తిరిగి రాకు!” అన్నది.\n\nముంచుకు వచ్చే చీకటిలో సౌదామిని\nతిరిగి అడవి కేసి బయలు దేరింది. ఆమె\nదారీ తెన్నూ తెలియకుండా అడవి అంతా\nతిరుగుతూ, \"యమునా ! \" అని కేక\nపెట్ట సాగింది. ఒక చోట ఆమె పిలుపుకు,\n\" అంబా ! \" అని సమాధానం వచ్చింది.\nసౌదామినికి ప్రాణం లేచి వచ్చినట్టయింది.\nఆమె జవాబు వచ్చిన దిక్కుగా వెళ్ళి ఒక\nపర్ణశాలను చేరుకున్నది. పర్ణశాల చుట్టూ\nదట్టమైన అరణ్యం ఉన్నది. యమున అన్న\nఆవు ఆ పర్ణశాల ముందు కట్టబడి ఉన్నది.\nసౌదామిని ఆ ఆవును సమీపించి, దాన్ని\nనిమిరి మాట్లాడుతుండగా పర్ణశాల లోపలి\nనుంచి, \" ఆవు కోసం వచ్చావా? లోపలికి\nరా!” అని ఎవరో ఆహ్వానించారు.\n\nసౌదామిని పర్ణశాల లోపలికి వెళ్ళి\nఅక్కడ ముగ్గురు మరుగుజ్జులుండటం\nచూసింది. వాళ్ళు చూడటానికి వికారంగా\nఉన్నారు. ఆమెతమ కేసి వింతగా చూడటం\nగమనించి ఒక మరుగుజ్జు, \"మమ్మల్ని\nచూస్తే భయంగా ఉందా?” అని అడిగింది.\n\n\"లేదు. నా ఆవును నేను తీసుకు\nపోతాను,” అన్నది సౌదామిని.\n\n\" ఆ ఆవు తప్పిపోయి అడవిలో తిరు\nగుతూ ఉంటే పులివాత పడకుండా కాపాడి\nతెచ్చాం. నీ ఆవును నువే తీసుకుపోదువు\nగాని. అయితే మమ్మల్ని చూడవచ్చినవారు\nఊరికే పోగూడదు. నీ రూపు మార్చేస్తాను,”\nఅంటూ ఆ మరుగుజ్జు, సౌదామినిని తన\nపక్కన కూర్చోమని, ఆమె తలను తన\nచేత్తో నిమిరింది. వెంటనే సౌదామిని తల\nవెంట్రుకలన్నీ రాలి పోయాయి, శరీరం\nనల్లగా పెంకులాగా అయింది. సౌదామిని\nవికారంగా అయిపోయింది.\n\nమరుగుజ్జు ఆమెను చూసి నవ్వుతూ,\n\" ఇప్పుడెంత బాగున్నావు!” అన్నది.\n\n\"ఇదేమంత బాగుండదు!\" అంటూ\nసౌదామిని మూటవిప్పి, రొట్టె పైకి తీసింది.\n\n\"పరవాలేదు, ఇయ్యి. మనుషులు\nతినే రొట్టె ఎలా ఉంటుందో చూస్తాం,”\nఅంటూ ఆ మరుగుజ్జు రొట్టె అందుకుని,\nదాన్ని నాలుగు ముక్కలుచేసి, ముగ్గురు\nమరుగుజ్జులూ తీసుకోగా మిగిలిన ముక్కను\nసౌదామిని కిచ్చింది.\n\nరొట్టె ముక్కలు తింటూ మరుగుజ్జులు,\n\"భలే బాగుంది! భలే బాగుంది!” అని\nరొట్టెను మెచ్చుకున్నాయి.\n\n\"మాకు మంచి తిండిపెట్టావు!”\nఅంటూ రెండో మరుగుజ్జు సౌదామిని తల\nనిమిరింది. వెంటనే సౌదామిని అప్సరస\nలాగా మారిపోయింది.\n\nమూడో మరుగుజ్జు సౌదామిని కంఠం\nనిమిరి, \" ఏదీ ఒక పాటపాడు!\" అన్నది.\n\nసౌదామిని పాడటానికి గొంతెత్తే సరికి\nఆమె కంఠం కోకిల కంఠంలాగా అతి\nశ్రావ్యంగా వినిపించింది. ఆ అరణ్యంలో\nఉండే మృగాలు కూడా పాటను\nఆనందంతో ఆలకించాయి.\n\nఈ విధంగా మారిపోయి సౌదామిని తెల్ల\nవారుతూనే తన ఆవును తోలుకుని ఇంటికి\nవచ్చేసింది. ఆమెను చూడగానే యజమాను\nరాలు కళ్ళలో నిప్పులు పోసుకున్నది. సౌదా\nమిని కంఠ ధ్వనిలో కలిగిన మార్పూ,\nఆమెకు జరిగిన అనుభవమూ విన్నాక ఆమె\nఅసూయ మరింత అయింది.\n\nఆవిడ తన భర్తతో, \"చూశారా దాని\nఅదృష్టం? అడవిలో ఒక పర్ణశాలలో మరు\nగుజ్జులున్నాయిట. అవి రొట్టెతిని దాని\nరూపాన్ని ఎలా మార్చాయో చూడండి !\nఇవాళ మన అమ్మాయి నక్కడికి తీసుకు\nపోదాం,” అన్నది.\n\nఆరో జావిడ మంచి పిండివంటకం\nతయారు చేసి ఆ రాత్రి తన భర్తనూ,\nకుమార్తెనూ వెంట బెట్టుకుని అడవికి\nబయలుదేరింది. సౌదామిని చెప్పిన గుర్తుల\nసహాయంతో వాళ్ళు ముగ్గురూ పర్ణశాలను\nచేరారు. భార్యా భర్త లిద్దరూ కొంత\nదూరంలో ఒక చోట ఆగి పోయారు, చంద్రా\nవళి మటుకు వంటకంతో సహా గుడిసెను\nచేరుకుని, లోపలికి తొంగి చూసింది. దీపపు\nవెలుగులో ఆమెకు మరుగుజ్జులు ముగ్గురూ\nకనబడ్డారు.\n\nవాళ్ళు లోపలికి ఆహ్వానించిన మీదట\nచంద్రావళి లోపలికి వెళ్ళింది.\n\n\"నిన్న వచ్చిన అమ్మాయి ద్వారా\nమా సంగతి తెలుసుకుని వచ్చావా?” అని\nఒక మరుగుజ్జు అడిగింది.\n\n\"అవును. దాని కన్నా మంచి భక్యం\nతెచ్చాను. నన్ను దాని కన్న ఇంకా అంద\nగత్తెగా తయారు చెయ్యాలి,” అన్నది\nచంద్రావళి.\n\n\"కొత్త రూపు రావాలంటే ఉన్నరూపు\nపోవాలి. ఆ అమ్మాయిని మార్చేపని నేనే\nప్రారంభించాను. కూర్చో,” అని మొదటి\nమరుగుజ్జు చంద్రావళి తల నిమిరింది.\nవెంటనే ఆమె జుట్టంతా రాలింది. చర్మం\nనల్లగా అయింది.\n\nచంద్రావళి తనలో కలిగినమార్పు\nచూసుకుని కంగారు పడి ఏడుస్తూ, మరు\nగుజ్జులను తిట్టి బయటికి పారిపోయి, తన\nతల్లి దండ్రులను చేరుకున్నది. మరుగుజ్జులు\nచంద్రావళి తెచ్చిన భక్ష్యాల పొట్లాన్ని ఆమె\nతలిదండ్రుల ఎదట పడేట్టు గిరవాటు వేసి\nమాయమయాయి.\n\nతమ కుమార్తె వికారాకారం చూసి తల్లి\nదండ్రులు తీవ్రంగా బాధపడ్డారు. “ఆ సౌదా\nమిని, మనని అబద్ధాలతో మోసగించింది,”\nఅన్నది విశ్వంభరుడి భార్య.\n\nవాళ్ళు ఇంటికి వచ్చేశారు. విశ్వంభరుడి\nభార్య సౌదామినితో, “నువ్వింక మా ఇంటిలో\nఉండనవసరం లేదు. నీ ముఖం మాకు\nచూపించక వెళ్ళిపో!” అన్నది.\n\nఆ రాత్రివేళ సౌదామినికి ఎక్కడికి పోవ\nటానికీ తోచలేదు. ఆమె పశువుల పాకలోకి\nవెళ్ళి ఒక మూల కూర్చున్నది.\n\nతన తల్లి దండ్రులు నిద్రపోగానే\nచంద్రావళి మెల్లిగా లేచి బయటికి వచ్చింది.\nభయంకరమైన ఆ రూపంతో ఇతరులకు\nకనిపించే కన్న చచ్చి పోవటమే మేలని ఆమె\nనిశ్చయించుకున్నది.\n\nచంద్రావళిని చూసి సౌదామిని పశువుల\nపాక నుంచి బయటికి వచ్చి, \"ఎక్కడికి\nబయలుదేరావు?” అన్నది.\n\n\" ఈ రూపంతో బతికి ఉండలేను.\nఆత్మహత్య చేసుకుంటాను. నువ్వు పెద్దగా\nమాట్టాడి అమ్మనూ, నాన్ననూ నిద్ర\nలేపకు,” అన్నది చంద్రావళి.\n\n\"నీ విలా కావటం నీ కెంత అవమానమో\nనాకూ అంతే అవమానం. చావాలి సేవస్తే\nఇద్దరమూ చద్దాం. ముందు ఆ మరుగుజ్జుల\nదగ్గిరికి వెళ్ళి వద్దాం, రా!” అన్నది\nసౌదామిని.\n\nపర్ణశాలలో మరుగుజ్జులు మామూలు\nప్రకారం దీపం పెట్టుకుని కూర్చుని\nఉన్నారు. సౌదామిని వారితో, \" నా లాగే\nఈ అమ్మాయిని కూడా అందంగా చెయ్యండి.\nఅది సాధ్యం కాకపోతే మా యిద్దరినీ\nచంపెయ్యండి,” అన్నది.\n\n\"నీ లాగా ఆ అమ్మాయి మమ్మల్ని\nనమ్మలేక పారిపోయింది. మేమేమో తిండికి\nఆశపడతా మనుకుంది, పిచ్చి పిల్ల! నిన్ను\nచూసి మేం ఈ పిల్లకు కూడా మంచి\nరూపమూ, కంఠమూ ఇస్తున్నాం,” అంటూ\nరెండో మరుగుజ్జు చంద్రావళి తల నిమిరి\nఆమెకు అందమూ అందానికి తగిన\nదుస్తులూ ఇచ్చింది. మూడో మరుగుజ్జు\nఆమె కంఠం నిమిరి, \"ఇద్దరూ కలిసి\nపాడండి!\" అన్నది.\n\nసౌదామినీ, చంద్రావళీ కంఠా లెత్తి\nశ్రావ్యంగా పాడి, మరుగుజ్జులను తృప్తి\nపరిచి, తెల్లవారుతూండగా బయలుదేరి\nఇంటికి వచ్చేశారు.\n\nఇంటికి వచ్చేశాక చంద్రావళి తన\nతల్లితో, తనకు సౌదామిని చేసిన మహెూప\nకారం గురించి వివరంగా చెప్పింది. అది\nవిన్న తరువాత విశ్వంభరుడి భార్య చుప్ప\nనాతిబుద్ధులు మాని సౌదామినిని కూడా\nతన కూతుర్ని చూసినట్టే చూసుకోసాగింది.\n\nతగిన వయస్సు వచ్చాక విశ్వంభరుడు\nఆడపిల్ల లిద్దరికీ ఒకేసారి మంచి సంబం\nధాలు చూసి, వైభవంగా పెళ్ళిళ్ళు చేసి,\nసౌదామిని తాతకు తాను చేసిన వాగ్దానాన్ని\nనిలబెట్టుకున్నాడు.",
            "book_page_end": 39
        },
        {
            "title": "విధిబలం",
            "book_page_start": 40,
            "pdf_page_start": 54,
            "pdf_page_end": 56,
            "author": "ఎస్. నాగేశ్వరరావు",
            "genre": "నీతి కథ",
            "moral": "విధి బలం ఎంతటిదంటే, మనుషులు తాము కోరుకున్నది చేయలేక విధి నిర్ణయించిన దానికి కట్టుబడి ఉంటారు.",
            "keywords": [
                "విధిబలం",
                "వీరసేనుడు",
                "విష్ణుశర్మ",
                "రాజోద్యోగి",
                "దైవనిర్ణయం"
            ],
            "characters": [
                "వీరసేనుడు (రాజు)",
                "విష్ణుశర్మ (పండితుడు)",
                "మంత్రి",
                "రాజోద్యోగి",
                "నౌకర్లు"
            ],
            "locations": [
                "మగధ సామ్రాజ్యం",
                "పాంచాల దేశం",
                "అరణ్యం"
            ],
            "content": "పూర్వం మగధ సామ్రాజ్యాన్ని ఏలిన చక్ర కవులకు విరివిగా బహుమానా లిప్పించాడు.\nవర్తులలో వీరసేనుడు ఒకడు. అతను అనేక\nయుద్ధాలలో గెలిచి సామ్రాజ్యాన్ని విస్తరింప\nజేశాడు. అందుచేత ఎక్కడెక్కడి కవులూ\nవచ్చి, అతని శౌర్య పరాక్రమాలను కీర్తిస్తూ\nశ్లోకాలు చెప్పి, అతని వద్ద మంచి బహుమా\nనాలు పుచ్చుకుంటూ ఉండేవారు.\n\nఒకసారి పాంచాల దేశం నుంచి విష్ణుశర్మ\nఅనే పండితుడు మగధ దేశానికి వచ్చాడు.\nరాజుగారి కొలువులో పనిచేసే ఒక అధికారి\nవిష్ణుశర్మకు తన ఇంట బస ఇచ్చి, ఆయ\nనను ఆస్థానానికి కూడా తీసుకుపోయాడు\nవిష్ణుశర్మ మహా పండితుడని విని రాజుగారు\nఆయనకు సభలో ఒక మంచి ఆసనం\nఇప్పించాడు.\n\nరోజులాగే ఆనాడు కూడా కవులు వచ్చి\nరాజుగారిని కీర్తిస్తూ శ్లోకాలు చదివారు.\nవిష్ణుశర్మ మెచ్చుకోగలందులకు రాజు\nఈ తంతు యావత్తూ చూస్తున్న విష్ణు\nశర్మకు రాజుగారి వైఖరి పైన అసహ్యం\nపుట్టింది. ఆయన నిండు సభలో లేచి నిల\nబడి ఈ విధంగా శ్లోకం చెప్పాడు :\n\"ఏన యత్రైవ భోక్తవ్యం,\nసుఖంవా దుఃఖమేవవా\nస తత్ర బద్ధ్వా రజ్జెవ,\nబలా దైవేన నీయతే.”\n[ఎవడుగాని ఏయే వేళ సుఖంగాని, దుఃఖం\nగాని అనుభవించ వలసి ఉంటుందో, వాడు\nతాడు గట్టి ఈడ్చినట్టుగా దైవం చేత లాగ\nబడతాడు.]\n\nఈ శ్లోకంలో రాజుగారి ప్రశంస ఏమీ\nలేకపోగా కొంత వ్యంగ్య విమర్శ ఉన్నది.\nఅందుచేత రాజుగారు ఆగ్రహిస్తాడని\nఅందరూ అనుకున్నారు. కాని రాజుగారు\nశ్లోకంలోని భావాన్ని ఆమోదించిన వాడిలాగా\nమెచ్చుకుని, మంత్రితో, \" ఈ పండితుడికి\nప్రత్యేక బహుమానం ఇప్పించండి,” అని\nరహస్యంగా ఏదో చెప్పాడు.\n\nమంత్రి ఒక కాగితంపైన ఏదో రాసి తెచ్చి\nరాజుగారికి చూపించాడు. రాజుగారు ఆమో\nదించి తన ముద్ర దానిపై వేసి, కాగితాన్ని\nమడిచి, లక్కముద్ర వేయించి, విష్ణుశర్మకు\nఇప్పించాడు.\n\nమంత్రి విష్ణుశర్మతో, \"దీన్ని తీసుకు\nపోయి కోశాధికారి కివ్వండి. మీకు బహు\nమానం ముట్టుతుంది,” అన్నాడు.\n\nసభ ముగిసినాక విష్ణుశర్మకు ఆతిథ్యం\nఇచ్చిన రాజోద్యోగి, \"మీకు రావలసిన\nబహుమానమేదో నేను తేలికగా వసూలు\nచేసి పట్టుకు రాగలను. దివాణానికి చెందిన\nవాణ్ణి గనక నాకు సాధ్యమవుతుంది గాని,\nఅది తమ లాటి పై వాళ్ళకు సాధ్యంకాదు.\nతమరు తిన్నగా ఇంటికి వెళ్ళి విశ్రాంతి\nతీసుకోండి,\" అన్నాడు.\n\nఅసలు సంగతేమంటే విష్ణుశర్మ పొంద\nబోయే బహుమానంలో వీలయినంత తాను\nకాజేతామనే రాజోద్యోగి ఉద్దేశం. ఇది\nఅందరు రాజోద్యోగులూ చేసేపనే. అందుకే\nనగరంలోకి పేరు ప్రతిష్ఠలు గల వాళ్ళు\nవచ్చినట్టు తెలియగానే, వారిని తమ ఇళ్ళకు\nతీసుకుపోయి మర్యాద చేసి బస ఏర్పాటు\nచేసే వారు.\n\nమంత్రి విష్ణుశర్మకు అందజేసిన రహస్య\nపత్రాన్ని తీసుకుపోయి రాజోద్యోకి కోశాధి\nకారి దగ్గిర ఇచ్చాడు. ఆ పత్రంలో ఇలా\nఉన్నది: \" ఈ పత్రం తెచ్చినవాణ్ణి తక్షణం\nఖైదులో పెట్టించి, రేపు తెల్లవారేలోగా తల\nతీసేసే ఏర్పాటు చేయించు. అంతా రహ\nస్యంగా జరిగిపోవాలి.”\n\nరాజోద్యోగిని క్షణాల మీద ఒక రహస్య\nస్థానంలో ఖైదు చేశారు.\n\nమర్నాడు తెల్లవారు జామున రాజు ఖైదీ\nవద్దకు స్వయంగా వచ్చాడు. \"నీ శ్లోకం\nగురించి ఇప్పుడేమంటావు?” అని ఖైదులో\nఉన్న విష్ణుశర్మను అడిగి, అవమానించా\nలని అతని ఉద్దేశం.\n\nకాని ఖైదులో ఉన్నవాడు విష్ణుశర్మ\nకాదు, తన కొలువులో ఉండే ఒక ఉద్యోగి.\nఏమిటిది? అని రాజు అడిగిన మీదట ఆ\nఉద్యోగి నిజం దాచకుండా అంతా చెప్పేశాడు.\n\n\"నీ దుర్బుద్ధికి తగినట్టే జరిగింది. నీవు\nఇంటికి వెళ్ళి, నేను ఆతిథ్య మిస్తానన్నా\nనని చెప్పి ఆ విష్ణుశర్మను యిక్కడికి\nపంపించు,” అన్నాడు రాజు.\n\nరాజోద్యోగి తన ఇంటికి వెళ్ళి, “ రాత్రంతా\nరాజుగారి దివాణంలోనే గడిపాను,\" అని\nవిష్ణుశర్మతో చెప్పి, ఆయనను రాజుగా\nరింటికి అతిథిగా పంపాడు.\n\nరాజుగారు తన పైన కక్షబూని ఉన్నట్టు\nవిష్ణుశర్మకు అణుమాత్రమైనా అనుమానం\nలేదు. ఆయన సాయంకాలం దాకా రాజుగారి\nవెంటనే ఉన్నాడు. తరువాత రాజు విష్ణు\nశర్మనూ, కొద్దిమంది నౌకర్లనూ వెంట బెట్టు\nకుని అరణ్యం కేసి వాహ్యాళికి బయలు\nదేరాడు. నిర్జన ప్రదేశంలో నౌకర్ల చేత విష్ణు\nశర్మను చంపించాలని రాజుగారి ఉద్దేశం.\n\nవాళ్ళు అరణ్యంలో కొద్దిదూరం వెళ్ళే\nసరికి రాజుగారి గుర్రాని కెదురుగా పెద్ద\nపాము బుస్సు మంటూ లేచింది. గుర్రం\nబెదిరి వెనక కాళ్ళపైన లేచింది. పాము\nతప్పించుకు పోయింది. రాజుగారు గుర్రం\nపైనుంచి పడి తుంటి విరగగొట్టుకున్నాడు.\n\nఅనుకున్న దొకటీ, అయిన దొకటీ కాగా,\nరాజుగారిని నౌకర్లు ఎలాగో రాజభవనానికి\nచేర్చారు. రాజుగారు విష్ణుశర్మను ఆ శ్లోకం\nమళ్ళీ చదవమన్నాడు. అది తనకే అక్షరాలా\nవర్తించింది. అంత గొప్ప సత్యం చెప్పిన\nవిష్ణుశర్మకు రాజుగారు ఘనంగా కట్నాలూ\nకానుకలూ ఇచ్చి పంపేశాడు. ఆ తరువాత\nఆయన తనను పొగడుతూ కవిత్వం చెప్పిన\nవారిని ఆదరించటం మానేశాడు కూడా.",
            "book_page_end": 42
        },
        {
            "title": "రాళ్ళ వ్యాపారం (పరోపకారి పాపన్న కథ)",
            "book_page_start": 43,
            "pdf_page_start": 57,
            "pdf_page_end": 62,
            "author": "చందమామ బృందం",
            "genre": "నీతి కథ",
            "moral": "మోసం చేసేవారికి చివరికి బహిరంగ అవమానం జరుగుతుంది. పరోపకారం ఇతరులను సైతం సన్మార్గానికి మారుస్తుంది.",
            "keywords": [
                "పాపన్న",
                "దానయ్య",
                "కల్తీ వ్యాపారం",
                "సత్యం",
                "పరోపకారం"
            ],
            "characters": [
                "పాపన్న",
                "పాపన్న బంధువులు",
                "దానయ్య (వ్యాపారి)",
                "ముసలి రైతు",
                "వంటవాడు"
            ],
            "locations": [
                "గ్రామం",
                "కొట్టు"
            ],
            "content": "ఒకసారి పాపన్న రెండు మూడామడ\nదూరాన గల తమ దూరపు బంధువు లింటికి\nవెళ్ళాడు. అది భోజనాల వేళ. ఇంటాయన\nభోజనం ముందు కూచుని, \"అయ్యో,\nచచ్చా!” అనటమూ, బియ్యంలో రాళ్ళేర\nకుండా పూట పూటా వండుతున్నదని తన\nభార్యను తిట్టటమూ, వాకిటి మెట్లెక్కుతున్న\nపాపన్న చెవులపడింది.\n\nపాపన్నను చూడగానే బంధువులు\nఅతనికి కూడా వడ్డన చేశారు. పాపన్న\nఅన్నం తింటూ, ముద్ద ముద్దకూ పంటి కిందికి\nరాయి రావటం చూసి, \"బియ్యంలో ఇన్ని\nరాళ్ళెలా వస్తాయమ్మా?\" అని ఇంటావిడను\nఅడిగాడు.\n\n\"ఏం చెప్పను, నాయనా? ఈ మెట్ట\nఊళ్ళలో వరి పండదుగదా. కొట్టు బియ్యమే\nగతి. వాటినిండా రాళ్ళు. ఎరటానికి కనిపించి\nచావవు, బియ్యం రంగులోనే ఉంటాయి.\nఒక్క బియ్యమేమిటి? అన్ని ధాన్యాల\nలోనూ, జీలకర్రలోనూ కూడా రాళ్ళే.\nఏ రంగు సరుకులో ఆ రంగు రాళ్ళు!”\nఅన్నది ఇంటావిడ.\n\nఇంటాయన మటుకు, \"కొట్టు నుంచి\nతెచ్చుకున్న సరుకు బాగు చేసుకోవటం\nచాతకాకపోతే ఏమవుతుందీ?” అన్నాడు.\n\nఈ రాళ్ళ అంతు తేల్చుకోవలిసిందే\nననుకున్నాడు పాపన్న. అతను తన బంధు\nవులకు సరుకులిచ్చే కొట్టువాడి దగ్గిరికి\nపోయి, \" మీ కొట్లో కొనే ప్రతి సరుకులోనూ\nరాళ్ళుంటాయిట. ఏమిటి కథ?” అని\nఅడిగాడు.\n\n\" ఆ సంగతి నాకేం తెలుస్తుంది, బాబూ?\nనాది చిన్న కొట్టు. ఎలా వచ్చిన సరుకలాగే\nఅమ్మేస్తున్నాను. ఊళ్ళో అన్ని కొట్లకూ\nసరుకులిచ్చే దానయ్యగారి నడిగితే సంగతి\nతెలియవచ్చు,” అన్నాడు కొట్టువాడు.\n\nపాపన్న దానయ్య వద్దకు వెళ్ళి, \"మీరు\nచిల్లర కొట్టువాళ్ళ కిచ్చే బియ్యం నిండా\nరాళ్ళు వస్తాయే, దానికి కారణ మేమిటం\nటారు?” అని అడిగాడు.\n\n“నేనేమన్నా పంట చేస్తున్నానా, నాయనా?\nనేను వరి పండించే రైతుల దగ్గిర కొంటాను.\nనువు చెప్పే రాళ్ళ సంగతి వాళ్ళకు తెలియ\nవచ్చు,” అన్నాడు దానయ్య.\n\nపాపన్న వరి పండించే గ్రామానికి వెళ్ళి\nరైతులను రాళ్ళ మాట అడిగాడు.\n\n\"మేమేమన్నా కొండల మీద వరి సాగు\nచేస్తున్నామా, బాబుగారూ? మేం తయారు\nచేసే బియ్యంలో ఎక్కడన్నా మట్టి బెడ్డ\nవస్తుందేమో గాని రాళ్ళెలా వస్తాయండీ?”\nఅన్నారు రైతులు. వాళ్ళు తమ బియ్యం\nతెచ్చి పాపన్నకు చూపించారుకూడా.\n\nఒక ముసలి రైతు పాపన్నను రహస్యంగా\nఅవతలికి తీసుకుపోయి, \"దానయ్యగారిని\nగుట్టుగా పరీక్షిస్తేగాని మీ కీ రాళ్ళ వైనం\nఅంతు చిక్కదు. ఆ దానయ్యగారు రంగు\nరంగుల రాళ్ళు ఒక గదిలో భద్రం చేసి\nఉంచాడు. ప్రతి సరుకులోనూ నూరింట\nఒకటి రెండు పాళ్ళు రాళ్ళు కలుపుతూ\nమంచి లాభాలు రాబట్టుకున్నాడు. ఉత్తుత్త\nబెదిరింపులకు జంకే రకం కాదు. రాళ్ళు\nకలుపుతూండగా పట్టుకోవాలి,” అన్నాడు.\n\nఆ ముసలి రైతు దానయ్య చేసే మోసం\nగురించి చాలా వివరాలు చెప్పాడు. దానయ్య\nతాను ఉండే ఇంటనే ఒక భాగంలో వ్యాపారం\nజరుపుతాడు. ఇంట్లో అందరూ పడుకున్నాక\nఆయన ఒక ప్రత్యేకమైన గదిలో కూర్చుని,\nఅర్ధరాత్రిదాకా రాళ్ళు కలిపేపని సాగిస్తాడు.\n\nపాపన్న ఆ రాత్రి దానయ్య ఇంటివేపు\nవెళ్ళి ముసలి రైతు చెప్పిన గది కిటికీ పైకి\nఎక్కి, తలుపు సందులకుండా లోపల జరిగే\nదంతా గమనించాడు. దానయ్య రాళ్ళు\nకొలిచి, బస్తా కింత చొప్పున లెక్కగా\nబియ్యంలో కలుపుతున్నాడు.\n\n\"ఏమండో, దానయ్యగారూ ! కలపకండి,\nకలపకండి, జనం చచ్చిపోతారు. కాస్త\nతలుపు తెరవండి. ఇదేం పని?” అని\nపాపన్న పెద్దగా కేక పెట్టాడు.\n\nదానయ్య ఉలిక్కిపడి, “ఓరి, పిడుగా!\nదొంగతనానికి వచ్చావా?” అన్నాడు.\n\n\"దొంగతనానికి వస్తే మిమ్మల్ని పిలుస్తా\nనుటండీ? తలుపు తెరవండి. మీతో ఒక\nముఖ్యమైన సంగతి మాట్లాడాలిసి వుంది,”\nఅన్నాడు పాపన్న.\n\nదానయ్య ఒక క్షణంపాటు తటపటా\nయించాడు. తలుపు తెరవకపోతే బయట\nఉన్నవాడు కేకలుపెట్టి ఊరంతా లేపేస్తాడని\nభయపడి, ఆయన తలుపు తెరిచి పాపన్నను\nచూసి, \"ఓహెూ, మీరా! ఎవరో అను\nకున్నాను. లోపలికి రండి,” అన్నాడు.\n\nతరవాత దానయ్య పాపన్నతో, \"ఈ\nవ్యవహారంలో మీరేమీ జోక్యం కలిగించు\nకోకండి. ఇదొక వ్యాపార రహస్యం. మీకీ\nవిషయాలు తెలీవు. ఇందులో అబద్ధాలూ,\nమోసాలూ, కల్తీలూ ఎన్నో ఉంటాయి.\nఇవన్నీ చేస్తేగాని లాభసాటిగా వ్యాపారం\nసాగదు. ఎన్నో దానాలూ, ధర్మాలూ చేస్తాను\nగదా. లాభాలు రాకపోతే ఎలా చెయ్య\nగలను? మీరే చెప్పండి,” అన్నాడు.\n\n\"అయితే ఒకటి చెయ్యండి, దానయ్య,\nగారూ. ఇలా రాళ్ళు కలపటంచేత మీ కెంత\nలాభం వస్తుందో అంతా నే నిస్తాను. ఈ పని\nమానండి,” అన్నాడు పాపన్న.\n\nదానయ్య నిర్ఘాంతపోయి, \"అందువల్ల\nమీ కేం లాభం?” అన్నాడు.\n\n\"నా లాభం దేవుడిస్తాడులే. మీకు\nకావలిసిన లాభం లెక్కకట్టి చెప్పండి.\nఆ మొత్తం రేపు పట్టుకొచ్చి మీ కిస్తాను,”\nఅన్నాడు పాపన్న.\n\nదానయ్య ఇదంతా వేళాకోళ మను\nకున్నాడు. ఆయన పాపన్నతో, \" అయిదు\nవందల బస్తాల బియ్యం ఉన్నది. యాభై\nబస్తాల కొక బస్తా రాళ్ళు కలిపితే నాకు పది\nబస్తాల బియ్యం ధర లాభం. అది ఇంత\nఅవుతుంది,” అని చెప్పాడు.\n\nమర్నాడు పాపన్న తన దగ్గిర ఉన్న\nడబ్బు లెక్క చూసుకుని, కొంచెం కొరత\nఅయితే ఎరిగిన వారి వద్ద చేబదులు తీసు\nకుని, ఆ సొమ్మంతా తీసుకుపోయి దానయ్య\nకిచ్చి, \"ఇంద, మీ లాభం! జనానికి కాస్త\nమంచి సరుకు లందేటట్టు చూస్తూ\nఉండండి,” అని చెప్పి వెళ్ళిపోయాడు.\n\n\"వీడెవడో బంగారు పిచ్చుకలాగున్నాడు.\nవెర్రివాడు, వీడి డబ్బు ఎవరో ఒకరు కాజేసి\nతీరుతారు,” అనుకున్నాడు దానయ్య.\n\nకొన్నాళ్ళు గడిచాక పాపన్న మళ్ళీ\nఆ గ్రామం వచ్చి, బంధువులింట దిగి,\n\"ఇప్పుడు బియ్యం వగైరా మంచివి దొరుకు\nతున్నాయి కద ?” అన్నాడు.\n\n\"ఏం మంచి, నాయనా ? ఎందు కడుగు\nతావు? మాకష్టాలకు దరిదాపూ లేనట్టున్నది,”\nఅన్నారు అతని బంధువులు.\n\nపాపన్న తిన్నగా దానయ్య ఇంటికి\nవెళ్ళాడు. కొత్తగా కోడలిని కాపరానికి\nతీసుకు వచ్చిన దానయ్య ఊళ్ళోని పెద్ద\nలకు విందు చేస్తున్నాడు. ఆయన పాపన్నను\nచూసి, దగ్గిరకు వచ్చి పలకరించి, \"భోజ\nనానికి లేవండి,” అన్నాడు.\n\n\" భోజనానికేం గాని, మిమ్మల్ని ఒక్క\nవిషయం అడగాలి,” అంటూ పాపన్న\nదానయ్యను అవతలికి పిలిచి, \"ఊళ్ళో\nవాళ్ళు ఇంకా బియ్యంలో రాళ్ళు వస్తున్నా\nయంటున్నారే? ఏం కారణమంటారు?”\nఅని అడిగాడు.\n\n\" మీ రెంత అమాయకులండీ? మీ దగ్గిర\nమాట ఇచ్చాక నేను మళ్ళీ అలాటి పని\nచేస్తానా? కాని, నేను మానినంత మాత్రాన\nఆ పాడు పని చిల్లర కొట్లవాళ్ళు మానవద్దు\nటండీ? వాళ్ళక్కూడా లాభాశ ఉంటుంది,\nగద ? వాళ్ళందరి చేతా కల్తీపని మానిపిం\nచటం మన తరంకాదు గదా, బ్రహ్మతరం\nకూడా కాదు. అందుచేత ఈ గొడవ వది\nలెయ్యండి,\" అన్నాడు దానయ్య.\n\n\" అలా అయితే మీరు చిల్లర కొట్ల\nవాళ్ళకి అమ్మటం మానేసి, మీ సరుకంతా\nనాకే అమ్మండి. నేను అందరికీ పంచే\nస్తాను,” అన్నాడు పాపన్న.\n\nపాపన్న ఎంత మొండి ఘటమో తెలుసు\nకుని ఆశ్చర్యపడిన దానయ్య, \"ఆ సంగతి\nతరవాత చూస్తాం. ముందు భోజనానికి\nలేవండి,” అన్నాడు.\n\nఅప్పటికి మొదటి పంక్తి భోజనాలయి\nపోయాయి. మరి కొందరితోబాటు పాపన్న\nరెండో పంక్తికి కూర్చున్నాడు. అతను ముద్ద\nకలిపి నోట్లో పెట్టుకు ని, \" బాబోయ్,\nచచ్చాను! ” అంటూ అంకిళ్ళు నొక్కుకుని\nగోడకి చేరగిల బడ్డాడు.\n\nఅదేస్థితిలో ఉన్న మిగిలిన వాళ్ళు\nధైర్యం తెచ్చుకుని, \" ఈ అన్నం తినలేం!”\nఅంటూ విస్తళ్ళ ముందు నుంచి లేచారు.\n\nదానయ్యకు కళ్ళ నీళ్ళ పర్యంతమయింది.\nజరిగిన దేమంటే మొదటి వార్పు మంచి\nబియ్యమే వండారు. కాని అన్నం చాల\nలేదు. వంటవాడు సామాన్ల కొట్టులోకి వెళ్ళి\nరాళ్ళు కలిపిన బస్తా నుంచి బియ్యం తెచ్చి\nవండేశాడు.\n\nబియ్యంలో రాళ్ళెందుకు వచ్చాయని\nఆరాతీసిన బంధువులు వంటవాడు చెప్పిన\nకొట్టులోకి వెళ్ళి అక్కడ బియ్యం బస్తాల\nపై భాగాలలో రాళ్ళు పోసి ఉండటమూ,\nఆ గదిలోనే ఒక పక్కగా రంగు రంగుల\nరాళ్ళుండటమూ చూశారు. దానయ్య దొంగ\nతనం అందరికీ తెలిసిపోయింది.\n\nకాని పాపన్న దానయ్యతో, \" దానయ్య\nగారూ, మీరు మోసం చెయ్యనని నాకు\nఇచ్చిన మాట నిలబెట్టుకున్నందుకు నాకు\nచాలా సంతోషంగా ఉంది. ఎందుచేతనంటే\nమీరు స్వయంగా ఇంట్లో వాడుకుంటున్న\nబియ్యం లాటివే ఊళ్ళో అందరికీ అమ్ము\nతున్నారు!” అన్నాడు.\n\nఈ మాట దానయ్యకు శూలంలా గుచ్చు\nకున్నది. ఆయన పాపన్నను లోపలికి తీసుకు\nపోయి అతనికి డబ్బు సంచీ ఇస్తూ, \"ఇదుగో,\nమీ డబ్బు! మిమ్మల్ని పరీక్షించటానికి\nతీసుకున్నానుగాని, ఈ డబ్బు నా కెందు\nకండీ? ఇంకో పది రోజు లాగి నే నమ్మే\nబియ్యం ఎలాటివో విచారించండి. నిజం\nమీకే తెలుస్తుంది!\" అన్నాడు.\n\nపాపన్న తాను చేసిన చేబదులు తీర్చేసి\nవెళ్ళిపోయాడు. ఆ తరవాత దానయ్య కల్తీ\nవ్యాపారం మానేశాడు. ఊళ్ళో వాళ్ళు\nసుఖపడి పోయారు.",
            "book_page_end": 48
        },
        {
            "title": "రామాయణం—40 (యుద్ధకాండ)",
            "book_page_start": 49,
            "pdf_page_start": 63,
            "pdf_page_end": 70,
            "author": "చందమామ బృందం",
            "genre": "పౌరాణికం",
            "moral": "శరణు కోరి వచ్చిన వారిని రక్షించడం రాజధర్మం. విధిని అధిగమించాలంటే ప్రతాపం, ధైర్యం అవసరం.",
            "keywords": [
                "రాముడు",
                "విభీషణుడు",
                "సుగ్రీవుడు",
                "సముద్రుడు",
                "సేతువు"
            ],
            "characters": [
                "రాముడు",
                "లక్ష్మణుడు",
                "హనుమంతుడు",
                "సుగ్రీవుడు",
                "విభీషణుడు",
                "రావణుడు",
                "శుకుడు (రాక్షసుడు)",
                "అంగదుడు",
                "నళుడు (వానరుడు)"
            ],
            "locations": [
                "లంక",
                "సముద్రతీరం",
                "ద్రుమకుల్యం"
            ],
            "content": "విభీషణుడు రాజ్యకాంక్షతో వచ్చాడని హను మంతుడన్న మీదట రాముడు తన అభి ప్రాయాన్ని కూడా బయటపెట్టుతూ,\n\"ఈ విభీషణు డెంత దుర్మార్గుడు కానీ\nయండి, శరణని వచ్చిన తరువాత నేను\nఅతన్ని విడవలేను. అది సజ్జనుల పద్ధతి\nకాదు,” అన్నాడు.\n\nదానికి సుగ్రీవుడు ఒప్పుకోక, \"ఇతను\nమంచి వాడే అయితే మాత్రం ఇతని వల్ల\nమన కేమిటి లాభం? ఇతన్ని మన మెంత\nమాత్రమూ చేర నివ్వగూడదు. అన్నను\nవదిలి వచ్చిన కృతఘ్నుడు మనను నమ్ము\nకుని ఉంటాడని ఏమిటి?” అన్నాడు.\n\n\"రాజులలో ఒక ధర్మం ఉన్నది.\nజ్ఞాతులు కూడా ఇరుగుపొరుగు రాజుల\nవంటి వారే; కష్టకాలంలో దెబ్బ తీస్తారు.\nఅందుచేత యోగ్యులైన రాజులు కూడా\nబలవంతులైన జ్ఞాతులను నమ్మరు. ఇతన్ని\nరావణుడు నమ్మలేక పోయాడు. అందు\nచేత విభీషణుడు మన వద్దకు వచ్చాడు.\nమనం రాక్షసులం కాము; మనకు రాక్షస\nరాజ్యం పైన కాంక్ష లేదు. అందుచేత మన\nద్వారా ఇతను రాజ్యం పొంద గోరు\nతున్నాడు. ఇతను మనని విడవడు,”\nఅన్నాడు రాముడు.\n\nఅయినా సుగ్రీవుడు తన మనసు\nమార్చుకోలేక, \" రావణుడే ఇతన్ని ఇక్క\nడికి రహస్యంగా పంపాడు, సందేహం లేదు.\nనిన్నో, నన్నో, లక్ష్మణుణ్ణి కడ తేర్చటానికే\nఇతను వచ్చాడు. అందరమూ కూడా చావ\nవచ్చు. దుర్మార్గుడైన రావణుడి తమ్ముణ్ణి\nఎలా నమ్మటం?” అన్నాడు.\n\n\"సుగ్రీవుడా, అతను దుర్మార్గుడైతే\nమాత్రం నన్నేం చేయగలడు. ఇతను మారు\nవేషంలో వచ్చిన రావణుడే అయినా శర\nణన్న తరవాత విడిచి పుచ్చను. శరణార్థిని\nరక్షించటానికి ప్రాణాలైనా ఇవ్వాలి. అందు\nచేత నీవు వెంటనే అతన్ని తీసుకు రా!”\nఅని రాముడు సుగ్రీవుడితో అన్నాడు.\n\nఈ మాటలతో సుగ్రీవుడి మనసు\nమారింది. అతను వెళ్ళి విభీషణుణ్ణి\nరాముడి వద్దకు తీసుకు వచ్చాడు. విభీష\nణుడు తన నలుగురు అనుచరులతో బాటు\nరాముడి కాళ్ళపై పడి, \" నేను రావణుడి\nతమ్ముణ్ణి. అతని వల్ల అవమానం పొంది\nనిన్ను శరణు జొచ్చాను. నా స్నేహితు\nలనూ, నా సర్వస్వాన్నీ లంకలో వదలి\nయిక్కడికి వచ్చాను. ఇక నా జీవితమూ,\nనా సౌఖ్యమూ, నా రాజ్యమూ నీ చేతిలో\nఉన్నాయి,” అన్నాడు.\n\nరాముడు విభీషణుణ్ణి ఆశ్వాసించి,\n\" రాక్షసుల బలాబలాలను యథార్థంగా వివ\nరించి చెప్పు,” అన్నాడు.\n\nదానికి విభీషణు డిలా చెప్పాడు :\n\"గంధర్వ ఉరగ రాక్షసుల చేతనూ,\nఏ భూతం చేతనూ చావు లేకుండా రావ\nణుడు బ్రహ్మ నుంచి వరం పొందాడు.\nరావణుడికి తమ్ముడూ, నాకు అన్నా అయిన\nకుంభకర్ణుడు మహా బలశాలి, యుద్ధంలో\nఇంద్రుడికి సమానుడు. రావణుడి సేనా\nపతి అయిన ప్రహస్తుడు కుబేర సేనాపతి\nఅయిన మాణిభద్రుణ్ణి జయించిన వాడు.\nహనుమంతు డతన్ని గురించి చెప్పే\nఉంటాడు. రావణుడి కొడుకు ఇంద్రజిత్తు\nవర ప్రసాదుడు; అతను అభేద్యమైన\nకవచం ధరించి, యుద్ధం చేస్తూనే అదృ\nశ్యుడైపోయి శత్రువులను చంప గల వాడు.\nమహెూదరుడూ, మహాపార్శ్వుడూ, అకంప\nనుడూ అనే రావణ సేనాపతులు దిక్పాల\nకులతో సమంగా యుద్ధం చెయ్య గల\nవారు. రక్తమాంసాహారులూ, కామరూపులూ\nఅయిన రాక్షసులు లంకలో పదివేల కోట్ల\nమంది ఉన్నారు. వారి సహాయంతోనే రావ\nణుడు దిక్పాలకులను జయించాడు.”\n\nవిభీషణుడు చెప్పిన ఈ మాటలు విని\nరాముడు, \" విభీషణా, ఈ పనులన్నీ చేసిన\nరావణుణ్ణి, ప్రహస్తుణ్ణి, రావణుడి బల\nగాన్నీ చంపి, లంకా రాజ్యం నీకు చేకూర్చు\nతాను, నా మాట నమ్ము. అతను రసాత\nలానికి పోనీ, పాతాళానికి పోనీ, బ్రహ్మ\nలోకానికే పోనీ, నేను ప్రాణాలతో వదలను.\nఅతణ్ణి సపరివారంగా వధించ కుండా అయో\nధ్యకు తిరిగిపోను, నా ముగ్గురు తమ్ముల\nమీద ఒట్టు!” అన్నాడు.\n\n\" ఆ యుద్ధంలో నేను కూడా పాల్గొని\nశక్తికొద్దీ రాక్షసులను చంపుతాను, మీకు\nసహాయం చేస్తాను,” అన్నాడు విభీషణుడు.\n\nరాముడు సంతృప్తుడై లక్ష్మణుడితో\nసముద్రజలం తెచ్చి, విభీషణుణ్ణి లంకకు\nరాజుగా అభిషేకించ మన్నాడు. లక్ష్మణుడు\nవానరుల మధ్య విభీషణుణ్ణి లంకా రాజ్యాభి\nషిక్తుణ్ణి చేశాడు. వానరులు సింహనాదాలు\nచేసి రాముడికి జయధ్వానాలు పలికారు.\n\nతరవాత సుగ్రీవ హనుమంతులు విభీష\nణుడితో ఏకాంతంగా చేరి, \"ఇంత మందిమీ\nఈ మహాసముద్రాన్ని దాటి లంక చేరట\nమెలాగో మాకు తెలియలేదు. ఆ ఉపాయం\nనీవే చెప్పాలి,” అన్నారు.\n\n\" రాముడు సముద్రుడి శరణు\nపొందాలి. సముద్రుడు రాముడి పూర్వీకు\nడైన సగరుడికి ఋణపడి ఉన్నాడు; అందు\nచేత రామకార్యం తీరుస్తాడు,” అన్నాడు\nవిభీషణుడు.\n\nసుగ్రీవుడు రామలక్ష్మణులున్న చోటికి\nవెళ్ళి, విభీషణు డన్న మాట చెప్పి,\nసముద్రుణ్ణి ఆరాధించాలని రాముడి తో\nఅన్నాడు. రాము డందుకు ఒప్పుకుని,\nసముద్రతీరాన దర్భలు పరిచి, వాటి పైన\nపడుకున్నాడు.\n\nఈలోపుగా శార్దూలు డనే రాక్షసుడు,\nరావణుడి వేగులవాడు, వానరసేన ఉన్న\nచోటికి వచ్చి, అక్కడి పరిస్థితులన్నీ చూసి,\nరావణుడి వద్దకు తిరిగివెళ్ళి, \"వానర\nభల్లూక సేన అపరసముద్రంలాగా లంక పైకి\nవస్తున్నది. ఉత్తమాయుధాలు ధరించి సీత\nకోసం వస్తున్న రామలక్ష్మణులు సేనతో\nసహా సముద్రతీరాన విడిసి ఉన్నారు.\nఆ సేన యొక్క విస్తీర్ణం ఎటు చూసినా\nపది యోజనాలున్నది. నేనీ విషయాలు\nస్థూలంగా చూసి వచ్చాను. వివరంగా\nచూసి రావటానికి మరెవరినైనా పంపటం\nమంచిది,” అన్నాడు.\n\nఅప్పుడు రావణుడు శుకు డనే రాక్షసు\nడితో, \" నీవు సుగ్రీవుడి వద్దకు వెళ్ళి,\nమంచిగా ఈ మాటలు చెప్పు,” అని, ఏమి\nచెప్పాలో చెప్పి పంపాడు.\n\nశుకుడు పక్షి రూపం ధరించి లంక\nనుంచి బయలుదేరి సముద్రం దాటి, వానర\nసేన దగ్గిరకు ఎగురుతూ వెళ్ళి, సుగ్రీవుడు\nమొదలైన వారి మీదుగా గాలిలోనే ఉండి\nఇలా చెప్పాడు :\n\n\" వానర రాజైన సుగ్రీవుడా ! రావణు\nడిలా అన్నాడు : ఉన్నత వంశంలో పుట్టిన\nవాడవు. మహాబలుడవు. జన్మతః నాకు\nబంధువులాటి వాడివి. అకారణంగా నాతో\nవిరోధ మెందుకు? ఇందువల్ల నీకు ఒరి\nగేదీ, తరిగేదీ లేదు. వాలి నా స్నేహితుడు.\nనీవు నా తమ్ముడిలాటి వాడివి. నేను\nరాముడి భార్యను తెస్తే నీ కేమిటి? బుద్ధి\nమంతుడవు, బాగా ఆలోచించుకుని కిష్కిం\nధకు తిరిగి వెళ్ళు. ఈ విషయంలో\nనీ ప్రమేయ మేమీ లేదు. లంకను దేవతలే\nప్రవేశించ లేరు గదా, నరుల మాటా, వాన\nరుల మాటా చెప్పే దేమిటి?”\n\nఈ మాటలు వింటూనే వానరులు ఆకా\nశాని కెగిరి శుకుణ్ణి పట్టుకుని ఆకాశం మీది\nనుంచి నేల మీదికి పడదోశారు. శుకుడు\nఎలుగెత్తి, \" ఓ రామా, నన్నీ వానరులు\nచంపేస్తున్నారు. దూతను చంపరాదు.\nనా ప్రభువు అనమన్న మాటలే అన్నాను\nగాని నేను సొంతాన ఏమీ అనలేదు,\" అని\nఅరిచాడు.\n\nరాముడు జాలిపడి, \" వాణ్ణి చంపకండి,\"\nఅన్నాడు వానరులతో,\n\nశుకుడు దెబ్బతిన్న రెక్కలతో ఆకాశం\nలోకి లేచి, \"సుగ్రీవుడా, రావణుడితో ఏం\nచెప్పమంటావు?” అని అడిగాడు.\n\n\" రావణుడితో ఇలా అన్నానని చెప్పు :\nరాక్షసరాజా, నీవు నాకు స్నేహితుడవు కావు,\nమేలుచేసిన వాడవు కావు, నా మిత్రుడైన\nరాముడికి శత్రువువు, నా శత్రువైన వాలికి\nమిత్రుడవు. అందుచేత తప్పక చంపదగిన\nవాడవు. నేను నిన్ను సకుటుంబంగా చంపి\nలంకను భస్మీపటలం చేస్తాను. నిన్ను\nరాముడి బారి నుంచి దేవతలు కూడా\nరక్షించ లేరు. ముసలి జటాయువును చంపి\nనట్టు కాదు; రామలక్ష్మణులు లేనప్పుడు\nదొంగతనంగా సీతను ఎత్తుకు వచ్చినట్టూ\nకాదు; రాముడి ప్రతాపం నీకు తెలియదు,”\nఅని సుగ్రీవుడు శుకుడితో అన్నాడు.\n\nఅంతలో అంగదుడు సుగ్రీవుడితో,\n\" వీడు దూతలాగా లేడు, వేగుల వాడని\nతోస్తున్నది. మనతో మాట్లాడుతూనే శిబిర\nమంతా చూశాడు, వీణ్ణి పట్టుకోండి. లంకకు\nపోనివ్వకండి,” అన్నాడు.\n\nసుగ్రీవుడి ఆజ్ఞానుసారం వానరులు\nశుకుణ్ణి మళ్ళీ పట్టుకున్నారు. శుకుడు\nమళ్ళీ ఆక్రోశిస్తూ, \" ఓ రామా, దూతనైన\nనన్ను ఈ వానరులు రెక్కలు విరుస్తున్నారు,\nకళ్ళు పీకేస్తున్నారు,” అని పెద్దగా\nమొరపెట్టుకున్నాడు.\n\nరాముడు కోతులతో చెప్పి శుకుణ్ణి కాపా\nడాడు. తరవాత అతను సముద్రుడికి నమ\nస్కరించి చెయ్యి తల కింద పెట్టుకుని,\nసముద్రుడికి ఎదురుగా పడుకున్నాడు.\n\nరాము డలా మూడు రాత్రులు గడి\nపాడు, అంతకాలమూ సముద్రుణ్ణి ధ్యానిం\nచాడు. కాని సముద్రుడు సాక్షాత్కరించ\nలేదు. అతనికి కోపం వచ్చింది. లోకంలో\nమంచి వాళ్ళు అసమర్థులుగా గణించబడ\nతారు. సముద్రుడు తనను అలాగే భావించి\nఉంటాడు. అందుచేత రాముడు సముద్రు\nడికి తన ప్రతాపం చూప నిశ్చయించి, లక్ష్మ\nణుడితో, \"లక్ష్మణా, నా ధనుర్బాణా లిలా\nఇయ్యి. సముద్రాన్ని ఎండించి, వానరులు\nకాలి నడకన లంకకు చేరేలాగు చేస్తాను.\nసముద్రంలోని జలమంతా భూమి పైకి\nపారేటట్టు చేస్తాను,” అన్నాడు.\n\nఅతను బాణాలు ఎక్కు పెట్టి వదిలాడు.\nఅవి ధగధగా వెలిగిపోతూ వెళ్ళి సముద్రం\nప్రవేశించి, సముద్రాన్ని అల్లకల్లోలం\nచేశాయి. సముద్రంలో బ్రహ్మాండమైన\nతరంగాలు పుట్టాయి, నీటి అడుగున ఉండే\nశంఖాలూ, ముత్యపు చిప్పలూ, భయంకర\nమైన సముద్ర ప్రాణులూ పైకి తేలాయి.\n\nలక్ష్మణుడు రాముడి చెయ్యి పట్టుకుని,\n\"ఇంక చాలు! ఊరుకో!” అన్నాడు.\nరాముడు వినిపించుకోలేదు.\n\n\" సముద్రుడా ! నిన్ను పాతాళం దాకా\nఇగిర్చేస్తాను ! నీలో ఉన్న ప్రాణులన్నిటినీ\nదహించేసి, నిన్ను ఇసుకపర్రగా చేసి వదిలే\nస్తాను! నా బలపరాక్రమాలు నీకు తెలి\nయవు! నేను నిన్నేం చెయ్యగలనో తెలు\nసుకో లేకుండా ఉన్నావు!\" అన్నాడు\nరాముడు, తనకు ప్రత్యక్షం కాని\nసముద్రుడితో.\n\nఅత నొక భయంకరమైన బాణాన్ని తీసి\nబ్రహ్మాస్త్రం పఠించి, చెవి దాకా లాగాడు.\nఅతను దాన్ని వదిలిపెట్టక మునుపే\nభూమ్యాకాశాలు బద్దలయినంత పని\nఅయింది ; కొండలు అదిరాయి ; లోకాలన్ని\nటినీ చీకటి ఆవరించింది ; నదులూ, సర\nస్సులూ కలకపారాయి. సూర్యచంద్రుల,\nనక్షత్రాల గతులు తప్పాయి. చీకటి\nకమ్మింది. పిడుగులు పడ్డాయి. ఆకాశాన\nప్రచండమారుతాలు వీచాయి. వాటి వేగా\nనికి మహావృక్షాలు విరుచుకు పడిపోయాయి.\n\nఈ ఉత్పాతాల మధ్య సముద్రపు నీరు\nఒక ఆమడ వెనక్కు పోయింది. సము\nద్రుడు వెనక్కు తగ్గటం చూసి రాముడు\nబాణం వదలలేదు.\n\nఅంతలోనే సముద్ర మధ్యంలో ని\nబ్రహ్మాండమైన అలల మధ్య నుంచి సము\nద్రుడు, సమస్త నదులూ వెంట రాగా,\nవెలువడి వచ్చాడు. ఆయన దేహం వైడూర్య\nవర్ణంగా ఉన్నది ; ఎర్రని మాలలూ, బట్టలూ\nధరించాడు, రంగురంగుల పుష్పమాలికలు\nతలలో ధరించాడు; అనేకమైన బంగారు\nనగలు ధరించాడు; అతని మెడలోని\nముత్యాల హారాల మధ్య కౌస్తుభమణి\nయొక్క తోబుట్టువు ప్రకాశిస్తున్నది.\n\nసముద్రుడు రాముణ్ణి సమీపించి,\nముందుగా తానే రాముడి పేరు చెప్పి నమ\nస్కరించి, \"రామా, లోతు అన్నది నాకు\nస్వభావసిద్ధమైనది. ఆ గుణాన్ని నేను విస\nర్జించలేను. కాకపోతే, వానరులు వారధి\nకట్టేటప్పుడు వారికి సముద్ర ప్రాణుల\nభయం లేకుండా చెయ్యగలను, వారికి\nసహాయపడగలను,” అన్నాడు.\n\n\" అలా అయితే, ఎక్కుపెట్టిన ఈ అమో\nఘాస్త్రాన్ని ఏమి చెయ్యను?” అని రాము\nడడిగాడు.\n\n\"ఇలా ఉత్తరంగా ద్రుమకుల్య మనే\nఅందమైన ప్రదేశం ఉన్నది. అక్కడ\nభయంకరులైన దొంగలు కొందరుండి,\nనా జలాన్ని తాగి, సమస్త పాపకార్యాలూ\nచేస్తున్నారు. ఎంతో కాలంగా వారి స్పర్శ\nసహించ లేకుండా ఉన్నాను. నీ బాణాన్ని\nవారిపై ప్రయోగించు,” అని సముద్రుడు,\nరాముణ్ణి కోరాడు.\n\nఆ ప్రకారమే రాముడు తన బాణాన్ని\nద్రుమకుల్యం పైన ప్రయోగించాడు.\nఆ బాణం పిడుగులాగా వెలుగుతూ వెళ్ళి\nపడినచోటుకు మరుకాంతార మని పేరు\nవచ్చింది. బాణం పెద్ద మోతతో భూమిని\nచీల్చుకుని వెళ్ళిన చోట పాతాళం నుంచి\nజల పుట్టుకొచ్చింది. వ్రణకూపమని పేరు\nపొందిన ఆ జల ఎన్నడూ ఆగక ప్రవహి\nస్తూనే ఉంటుంది. ద్రుమకుల్యంలో ఉండిన\nదొంగలందరూ నశించారు.\n\nఅప్పుడు సముద్రుడు రాముడితో,\n\" నీ సేనలో గల నళు డనే వానరో త్తముడు\nవిశ్వకర్మ కొడుకు. శిల్ప విద్యలలో తండ్రికి\nతీసిపోడు. ఇతని చేత సేతువు నిర్మింప\nజెయ్యి. అది మునగ కుండా నేను\nచూస్తాను,\" అన్నాడు.\n\nఈ మాట చెప్పి సముద్రుడు అంత\nర్ధానం కాగానే నళుడు, \" సముద్రు డన్న\nమాట నిజమే. నేను సేతువు నిర్మించ\nగలను. నా శక్తి మరొకరు చెబితే బాగుం\nటుందని నాకై నేనే చెప్ప దలచలేదు.\nకావలిస్తే వానరులందరూ కలిసి ఇప్పుడే\nసేతు నిర్మాణం ప్రారంభించవచ్చు,”\nఅన్నాడు రాముడితో.",
            "book_page_end": 56
        }
    ],
    "statistics": {
        "total_stories": 10,
        "author_counts": {
            "చందమామ బృందం": 5,
            "బంకించంద్ర చట్టోపాధ్యాయ": 1,
            "కె. భద్రయ్య": 1,
            "టి. శ్యామలరావు": 1,
            "వి. కమలాదేవి": 1,
            "ఎస్. నాగేశ్వరరావు": 1
        },
        "genre_counts": {
            "చరిత్ర": 1,
            "పౌరాణికం": 3,
            "చారిత్రక నవల": 1,
            "బేతాళ కథ": 1,
            "నీతి కథ": 3,
            "జానపద కథ": 1
        }
    }
}
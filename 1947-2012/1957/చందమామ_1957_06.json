{
    "book_id": "చందమామ_1957_06",
    "stories": [
        {
            "title": "ఆహ్వానము",
            "book_page_start": 15,
            "pdf_page_start": 15,
            "pdf_page_end": 15,
            "author": "చక్రపాణి",
            "genre": "సంపాదకీయం",
            "moral": "అసూయ, కృతఘ్నత స్నేహాన్ని, అధికారాన్ని నాశనం చేస్తాయి.",
            "keywords": [
                "అసూయ",
                "స్వార్థం",
                "పదవీవ్యామోహం",
                "జాతక కథ",
                "నిగ్రోధుడు"
            ],
            "characters": [
                "చక్రపాణి",
                "శాఖుడు",
                "పోత్రికుడు",
                "నిగ్రోధుడు"
            ],
            "locations": [
                "కాశీ రాజ్యం"
            ],
            "content": "అసూయాపరుడు మూఢుడిలాగా ప్రవర్తిస్తాడు. వాడికి ఆత్మజ్ఞానం ఉండదు, విచక్షణాశక్తి కూడా ఉండదు. తన తాహతుకు మించిన పదవి దొరికినాకూడా ఇంకా పెద్దపదవి రానందుకు బాధపడతాడు. మనిషి పైకి రావటానికి తోడ్పడే పరిస్థితుల నన్నిటినీ అర్థంచేసుకోలేడు. నీచంగా ప్రవర్తించి తనకు దక్కిన అధికారాన్నికూడా పోగొట్టుకునే దశకు వస్తాడు.\n\" అసూయ\" [జాతక కథ]లో శాఖుడు అసూయతో బాధ పడతాడు. వాడు తన సహవాసి అయిన పోత్రికుడికి ఎన్నడూ చిన్నమెత్తు ఉపకారం చేసిన పాపాన పోకపోయినా, పోత్రికుడు కోడికొవ్వును తన కివ్వనందుకు పగబట్టుతాడు. నిజానికి పోత్రి కుడు స్వార్థరహితుడు. అతను కోడికొవ్వునుగానీ, గుండెకాయను గాని తాను తినలేదు; శాఖుణ్ణి తనకన్న ఎక్కువగానే చూసు కున్నాడు. అదీకాక, కాశీరాజ్యాభిషేకానికి అర్హుడెవరో నిర్ణయించిన వాడు రాజపురోహితుడు. నిగ్రోధుడి పాదాలలో రాజలక్షణాలున్నాయి. అయినా శాఖుడు పోత్రికుడిమీదనే పగబట్టుతాడు. చిత్రమేమిటంటే శాఖుడి సేనాపతిపదవి కాస్తా పోయే సమయంలో పోత్రికుడే దానిని రక్షించటం జరుగుతుంది !",
            "book_page_end": 15
        },
        {
            "title": "అట్టమీది బొమ్మ",
            "book_page_start": 16,
            "pdf_page_start": 16,
            "pdf_page_end": 16,
            "author": "చందమామ బృందం",
            "genre": "పౌరాణికం",
            "moral": "బలగర్వం హద్దుమీరినప్పుడు వినాశనానికి దారితీస్తుంది.",
            "keywords": [
                "కీచకుడు",
                "ద్రౌపది",
                "సైరంధ్రి",
                "విరాట పర్వం",
                "గంధర్వులు"
            ],
            "characters": [
                "ద్రౌపది (సైరంధ్రి)",
                "కీచకుడు",
                "సుదేష్ణ",
                "విరాటరాజు"
            ],
            "locations": [
                "విరాట రాజ్యం",
                "అంతఃపురం"
            ],
            "content": "పాండవులూ, ద్రౌపదీ విరాటరాజువద్ద కొలువుచేస్తూ, తమ అజ్ఞాతవాసదీక్ష పది నెలలపాటు సాగించారు. ఈ దీక్ష మరి రెండు మాసాలు జరగవలసి ఉన్నది. ఈ సమయంలో సుదేష్ణ తమ్ముడైన కీచకుడు ద్రౌపదిని చూడటం తటస్థించింది.\nవిరాటరాజుకు సేనానాయకుడుగా ఉంటున్న ఈ కీచకుడు మహా బలశాలి, గొప్పగర్వి. ద్రౌపదిని చూస్తూనే అతను ఆమెను మోహించాడు. అతను నిర్భయంగా అంతఃపురంలో ప్రవేశించి ద్రౌపదిని సమీపించి, \" ఎవరునీవు ? నీవంటి సౌదర్యవతిని నేనెక్కడా చూడలేదు. నీకు ఇక్కడ దాసీ పనిచేసే కర్మమేమిటి? నన్ను పెళ్లాడి నారాణివిగా ఉండు. నేనూ, నా ఇతర భార్యలూ నీకు దాసానుదాసులుగా ఉంటాము!\" అన్నాడు.\n\" నేను పరస్త్రీని. నాతో నీకేమిపని? నీబుద్ధి మార్చుకో. లేనిపక్షంలో నా భర్తలయిన గంధర్వులయిదుగురు నిన్ను హతమార్చెయ్యగలరు!” అని ద్రౌపది కీచకుణ్ణి బెదిరించింది.\nకీచకుడు భయపడక, \"నన్ను హతమార్చగలవాళ్లు మూడులో కాలలోనూ లేరు. ఈ విరాటరాజును సింహాసనంమీదవుంచి కాపాడుతున్నది నేనే. కనుక, నా కోరిక మన్నించి నన్ను పెళ్ళాడు!\" అన్నాడు.\n\"పాపీ, నీకు ఆయుర్దాయం తీరినట్టుగా ఉన్నది. నీకు ఇటువంటి ఆలోచన ఉన్నదని తెలిస్తే చాలు నా భర్తలు నిన్ను చంపేస్తారు. నీ బల పరాక్రమాలు వారిముందు ఎందుకూ పనికిరావు!\" అని ద్రౌపది హెచ్చరించింది.\nద్రౌపది బుద్ధిమార్చలేక కీచకుడు తన అక్క అయిన సుధేష్ణ కాళ్ళమీద పడి, \" అక్కా; ఈ సైరంధ్రి నన్ను పెళ్ళాడకపోతే నా ప్రాణాలు దక్కవు, ఎలాగైనా ఆమెను నాకు సుముఖురాలినిచేసి పుణ్యంకట్టుకో,” అన్నాడు.\nసుధేష్ణ అతనిబుద్ధి మరల్చాలని ప్రయత్నించింది గాని, కీచకుడి బుద్ధి కొంచెమైనా మారలేదు. చివరకామె, \" నీకు రోజులు మంచివి కావు ! దానికి నేనేం చెయ్యగలను? నీవు ఇంటికిపోయి మద్యమూ, మధురాన్నమూ తయారు చేయించు. వాటికోసం సైరంధ్రిని పంపుతాను. చాతనైతే ఆమెను సుముఖు రాలినిచేసుకో, లేకపోతే నీకర్మ నువే అనుభవించు!” అన్నది.\nకీచకుడు పరమానందంతో ఇంటికి వెళ్లిపోయాడు.",
            "book_page_end": 16
        },
        {
            "title": "అసూయ",
            "book_page_start": 3,
            "pdf_page_start": 17,
            "pdf_page_end": 22,
            "author": "చందమామ బృందం",
            "genre": "జాతక కథ",
            "moral": "కృతఘ్నత, దురహంకారం, అసూయ మనిషిని పతనం వైపు నడిపిస్తాయి. స్వార్థం లేని స్నేహం గొప్పది.",
            "keywords": [
                "బోధిసత్వుడు",
                "అసూయ",
                "కాశీరాజు",
                "స్నేహం",
                "కోశాధికారి"
            ],
            "characters": [
                "నిగ్రోధుడు (బోధిసత్వుడు)",
                "శాఖుడు",
                "పోత్రికుడు",
                "వైశ్య స్త్రీ",
                "రాజపురోహితుడు"
            ],
            "locations": [
                "కాశీ నగరం",
                "రాజగృహ నగరం",
                "తక్షశిల"
            ],
            "content": "బ్రహ్మదత్తుడు కాశీరాజ్యాన్ని పరిపాలించే కాలంలో రాజగృహనగరంలో ఒక ధనికు డైన వర్తకుడి కుమారుడుండేవాడు. అత నికి వివాహం అయిందిగాని భార్యకు సంతానం లేకపోయింది. తరవాత ఆమె తన పరిచారిక నడిగి గర్భిణీ స్త్రీల లక్షణాలు తెలుసుకుని వేవిళ్లు సటిస్తూ తినటానికి పుల్లటి పదా ర్థాలూ, విడ్డూరమైన పదార్థాలూ కోర సాగింది. నడుముకు గుడ్డలు చుట్టుకుని కడుపు పెరుగుతున్నట్టు ప్రదర్శించింది. ఇదంతా చూసి అత్తవారు తమ కోడలికి నిజంగా గర్భమే ననుకుని, ఆనాటినుంచి ఆమెను చాలా ఆదరాభిమానాలతో చూడ నారంభించారు. కొన్ని మాసాలు గడిచాక ఆమె తన భర్తతో, \"పురుడు పోసుకోవటానికి నన్ను మా పుట్టింటికి పంపండి!\" అన్నది. ఆమెభర్త ఆమె కొక బండీ ఏర్పాటుచేసి, ఆమెవెంట బోలెడుమంది నౌకర్లనూ, చాక ర్లనూ ఇచ్చి పంపాడు. ప్రయాణం మధ్య ఒకనాటి ఉదయం ఆమె కాలకృత్యాలు నిర్వర్తించుకునే టందుకుగాను ఒంటరిగా, దారి పక్కనే ఉండే చెట్లమధ్యకు పోయింది. అప్పుడు ఒక జువ్విచెట్టుకింద ఆమెకు పొత్తిళ్లలో ఉన్న ఒక అందమైన మగ శిశువు కనిపిం చాడు. కొద్ది గడియల క్రితమే ఆదారిగా ఒక బిడారు వెళ్లింది. ఆ బిడారు వెంట ఉండిన ఒక పేద స్త్రీ ఈ చెట్టుకిందనే ఆ బిడ్డను ప్రసవించి, పెంచి పోషించలేని కారణంచేత అక్కడే వదలి ముందుకు సాగిపోయింది. ఆ శిశువే బోధిసత్వుడు. బంగారు శరీరచ్ఛాయతో వెలిగిపోయే ఆ బిడ్డను చూడగానే వైశ్య స్త్రీకి పరమానందం కలిగింది. ఆమె తన పరిచారికను కేక వేసి పిలిచి, బిడ్డను చూపి, \" ఈ బిడ్డ నాకు పుట్టిన బిడ్డే అంటాను. నువు నాకు పురుడు పోసినట్టు అందరితోనూ చెప్పు!” అన్నది. తరవాత ఆమె తన నడుముచుట్టూ చుట్టుకున్న గుడ్డలన్నిటినీ తీసిపారేసి, బిడ్డను ఎత్తుకొని బండివద్దకు తిరిగివచ్చింది. అది ఆమె కనిన బిడ్డేనని అందరూ నమ్మారు. తాను బయలుదేరిన పని, దారి లోనే అయిపోయింది గనక వైశ్యుల కోడలు తిరుగు ప్రయాణం చేసి అత్తవారింటికి వచ్చేసింది. అందరూ సంతోషించారు. పిల్లవాడికి నిగ్రోధకుమారుడని పేరుపెట్టి అల్లారుముద్దుగా పెంచసాగారు. నిగ్రోధ కుమారుడు పుట్టినరోజునే రాజ గృహ నగరంలో మరొక వర్తకుడికి శాఖా కుమారుడనేవాడూ, ఒక దర్జీవాడికి పోత్రికు డనే పిల్లవాడూ కలిగారు. ఆ కారణంచేత ఈ ముగ్గురు పిల్లలనూ ఒక చోటే ఉంచి జాగ్రత్తగా పెంచారు. చదువుకొనటానికి వెళ్లేటప్పుడుకూడా ముగ్గురూ కలిసే బయలుదేరి తక్షశిలకు వెళ్లి అక్కడ చదువు పూర్తిచేశారు. అక్కడ ఉన్నంత కాలమూ పోత్రికుడి ఖర్చులన్నీ నిగ్రోధుడే భరించాడు. తక్షశిలలో చదువు పూర్తి కాగానే వారు తమ గురువువద్ద శలవు పుచ్చుకొని, దేశం చూస్తూ కాలినడకను ప్రయాణం సాగించి కొంతకాలానికి కాశీనగరం చేరారు. వారు నగరం ప్రవేశించే లోపుగా పొద్దూకింది. ఆ రాత్రికి వారు ఒక ఆలయం సమీపంలో ఉన్న ఒక చెట్టుకింద పడుకుని నిద్ర పోయారు. పోత్రికుడు తూర్పు తెల్లవారక ముందే లేచి, ఇంకా నిద్రపోతున్న నిగ్రో ధుడి కాళ్లు ఒత్త నారంభించాడు. ఆ సమ యంలో ఒక చిత్రం జరిగింది. అదే చెట్టుకొమ్మలలో రెండు కోళ్లు కూచుని ఉన్నాయి. వాటిలో పై కొమ్మమీద కూచుని ఉన్న కోడి కింది కొమ్మమీద ఉన్నదానిపై రెట్టవేసింది. రెండవ కోడికి ఆగ్రహం వచ్చి, \"నీ కింత పొగరా? నే నెవరో తెలుసుకోకుండా ఇంత అవమానం చేస్తావా? నేను అన్ని కోళ్లలాంటిదాన్ని కాను, తెలుసా? నన్ను తిన్నవాడు పదివేల వరహాలు సంపాదిస్తాడు, ఏమనుకున్నావు?\" అని ప్రగల్భాలు పలికింది. దానికి పైకొమ్మ మీద ఉన్న కోడి, \"నేను కూడా సామాన్యమైన కోడిని కానులే! నా కొవ్వు తిన్నవాడు రాజవుతాడు, నా గుండె కాయ తిన్నవాడు సేనాపతి అవుతాడు, నా ఎముకలమీది మాంసం తిన్నవాడు కోశాధి పతి అవుతాడు,” అన్నది. ఈ మాటలువిని పోత్రికుడు చెట్టెక్కి పైకొమ్మమీద ఉండిన కోడిని పట్టుకుని, చంపి, వండాడు. తన మిత్రులిద్దరూ లేచి నాక వారిలో నిగ్రోధుడికి కోడికొవ్వూ, శాఖు డికి గుండెకాయా పెట్టి, తాను ఎముకల మీది మాంసం తిన్నాడు. తరవాత అతను తన మిత్రులతో జరిగినదంతా చెప్పి, \"మనలో నిగ్రోధుడు రాజవుతాడు, శాఖుడు సేనాపతి అవుతాడు, నేను కోశాధిపతి నవు తాను!” అన్నాడు. తరవాత వారు కాశీనగరం ప్రవేశించారు. అప్పటికి వారంరోజుల క్రితమే కాశీ రాజు చనిపోయాడు. ఆయనకు పిల్లలులేరు. కొత్తరాజు ఎన్నిక జరుగుతుందని చాటింపు కూడా వేశారు. ఈ సంగతి ముగ్గురు మిత్రులు ఎరగరు. వారు ఆరోజు మధ్యాన్నం ఒక బ్రాహ్మణ గృహంలో భోజనంచేసి అక్కడినుండి రాజోద్యానానికి వెళ్లి అక్కడ నీడపట్టున పడుకుని నిద్రపోయారు. వారిలా నిద్రపోయే సమయంలో ఒక రథంమీద రాజలాంఛనాలైన కత్తీ, పాద రక్షలూ, కిరీటమూ, ఛత్ర చామరాలూ ఉంచి మంత్రి పురోహితులు మొదలైనవారు అటుగా వచ్చారు. ముగ్గురు మిత్రులూ నిద్రపోయే రాజోద్యాన ప్రాంతానికి వచ్చి రథం ఆగిపోయింది. పురోహితుడు రథం దిగివచ్చి ముగ్గురు నిద్రపోతూ ఉండటం చూశాడు. ఆయన వారి అరికాళ్లు పరీక్షించి వారి ముగ్గురి లోనూ ఒకడికి మాత్రమే అరికాలిలో చక్రం ఉండటం గమనించి, అతనే రాజని నిర్ణయించాడు. పురోహితుడిచేత రాజుగా నిర్ణయించబడినవాడు నిగ్రోధుడు. ఈ విధంగా నిర్ణయించినవాడై పురో హితుడు బాజాభజంత్రీలను మంగళ వాద్యాలు చేయమని ఉత్తరువిచ్చాడు. ఆ చప్పుడుకు ముగ్గురు మిత్రులూ లేచి కూచున్నారు. వారికి చుట్టూఉన్న జన సమూహం కనిపించింది. తాను కాశీ నగ రానికి రాజుగా ఎన్నిక అయినట్టు నిగ్రోధుడు తెలుసు కున్నాడు. వెంటనే అతను శాఖుణ్ణి సేనాపతిగా నియమించాడు, ఈ సంఘటన జరిగిన వెంటనే నిగ్రో ధుడు శాఖుడితో, \" మనం ఇక్కడ పెద్ద పదవులు సంపాదించాము గనక, మన తల్లి దండ్రులు ఇక్కడికి వస్తే మనతోపాటు సుఖంగా ఉండవచ్చు. నువువెళ్లి మన ముగ్గురి తల్లిదండ్రులనూ తీసుకు వస్తావా?” అని అడిగాడు. \"ఇటువంటి పనికి నేనా వెళ్లటం? నా గౌరవానికి తగదు. నేను వెళ్లను!\" అన్నాడు శాఖుడు. అందుచేత నిగ్రోధుడు ఈ పనికి పోత్రి కుణ్ణి నియమించాడు. పోత్రికుడు బయలు దేరి రాజగృహ నగరానికి వెళ్లాడు గాని, అతని వెంట రావటానికి ఎవరి తలి దండ్రులూ ఒప్పుకోలేదు. \"మాకిక్కడే సుఖంగా ఉన్నది,” అని వారు చెప్పారు. పోత్రికుడు తిరుగు ప్రయాణంచేసి కాశీ నగరం చేరుకుని భోజనంచేసి విశ్రాంతి తీసుకుందామనే ఉద్దేశంతో శాఖుడి ఇంటికి వెళ్లాడు. \" నేను శాఖుడి మిత్రుణ్ణి. నేను వచ్చినట్టు అతనితో చెప్పండి,” అని వాకిట్లో ఉన్న నౌకరుతో అన్నాడు. పోత్రికుడు తన మిత్రుడినని చెప్పు కున్నట్టు వినగానే శాఖుడికి మండిపోయింది. కోడికొవ్వు తనకివ్వక నిగ్రోధుడి కిచ్చినం దుకు పోత్రికుడిమీద అతనికి చాలా రోజు లుగా కచ్ఛగా ఉన్నది. \"ఆ వెధవను చితకదన్ని బయటికి గెంటెయ్యండి!\" అని అతను నౌకర్లతో చెప్పాడు. వాళ్లు ఆ ప్రకారమే చేశారు. తీరా పోత్రికుణ్ణి కొట్టించినాక, వాడువెళ్లి తనమీద నిగ్రోధుడికి ఫిర్యాదు చేస్తాడేమో నని శాఖుడికి భయం పట్టుకున్నది. అందు చేత అతడు వెంటనే నిగ్రోధుడి దగ్గిరికి బయలు దేరాడు. తాను ఎదురుగా ఉండగా తనమీద ఫిర్యాదు చెయ్యటానికి పోత్రికుడు జంకుతాడని అతని ఉద్దేశం. కాని శాఖుడు వెళ్లేసరికి పోత్రికుడుకూడా రాజువద్దకు రానే వచ్చాడు. శాఖుడు వింటూండగానే పోత్రికుడు జరిగిన సంగతి నిగ్రోధుడితో చెప్పాడు. శాఖుడిపైన నిగ్రో ధుడికి పట్టరాని ఆగ్రహం వచ్చింది. \"పోత్రికుడు స్వార్థంలేనివాడు. నువు అతనికి జన్మలో ఏ మాత్రమూ మేలు చెయ్యకపోయినా, అతను నిన్ను సేనాపతిని చెయ్యాలని కోడి గుండెకాయ నీ కిచ్చాడు. దానికి నువు కృతజ్ఞత చూపకపోగా అతన్ని అకారణంగా నీ నౌకర్లచేత కొట్టించావు. నీ వంటి కృతఘ్నుడు సేనాపతిగా ఉండ తగడు. నిన్ను ఆ పదవినుంచి తొలగిస్తాను,” అన్నాడు నిగ్రోధుడు. పోత్రికుడు అడ్డుపడి, \"మిత్రమా, మనం ముగ్గురమూ ఆబాల్యస్నేహితులం. ఒకరి తప్పులు ఒకరు సహించటం మన ధర్మం. ఇతనిని సేనాపతిగా ఉండనీ!” అని ప్రాధేయ పడ్డాడు. నిగ్రోధుడు శాఖుణ్ణి కనికరించి విడిచి పెట్టాడు. తరవాత అతను పోత్రికు తన కోశాధికారిగా నియమించాడు. ఆ పదవి ఏర్పడటానికి అదే మొదలు. అంతకు పూర్వం రాజులవద్ద కోశాధికారు లుండే వారు కారు. ఈ కారణంవల్ల పోత్రికుడే ప్రపంచంలో మొదటి కోశాధికారి.",
            "book_page_end": 8
        },
        {
            "title": "ముగ్గురు మాంత్రికులు",
            "book_page_start": 9,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "ఫాంటసీ",
            "moral": "మంత్రబలంతో ఇతరులను బంధించినా, గురువు పట్ల విధేయత, నిర్భయత్వం ఉంటేనే విజయం సాధ్యమవుతుంది.",
            "keywords": [
                "పద్మపాదుడు",
                "పింగళుడు",
                "మహామాయుడు",
                "మంత్రశక్తి",
                "పాడు దేవళం"
            ],
            "characters": [
                "పద్మపాదుడు",
                "పింగళుడు",
                "మహామాయుడి శిష్యులు (పిశాచాలు)",
                "సర్పం",
                "గుర్రపురౌతు"
            ],
            "locations": [
                "భల్లూక పర్వతాలు",
                "నదీ గర్భం",
                "పాడు దేవాలయం"
            ],
            "content": "[ పద్మపాదుడూ, పింగళుడూ భల్లూకపర్వాతాల లోయలో గల నది వద్దకు వెళ్లారు. నదీ జలాన్ని యింకింపజేసేందుకు, పద్మపాదుడు సమాధినిష్ఠలో మంత్రం జపిస్తూండగా, పింగళుడు గద చేబూని, అతడికి రక్షణగా వున్నాడు. నదీజలం యింకిపోయింది. అందులోనుంచి, పాడుబడిన దేవాలయ శిఖరం బయటపడింది. తరవాత —] పద్మపాదుడు, దేవాలయ శిఖరంకేసి కొంత సేపు పరీక్షగా చూసి, దాని పక్కనే నిలబడివున్న మహామాయుడి శిష్యులను దగ్గరకు రావలసిందిగా చేయి వూపాడు. మహామాయుడి శిష్యులిద్దరూ తృటి కాలంలో, పద్మపాదుడిని సమీపించి, అతడికి వంగి నమస్కరించారు.\n\"మీరు నా ఆజ్ఞను శిరసావహించి నందుకు, నాకు చాలా సంతోషంగా వుంది. ప్రస్తుతానికి మీ యిష్టం వచ్చిన చోటుకు వెళ్లవచ్చు,” అన్నాడు పద్మపాదుడు.\n\"నే వచ్చిన పని నెరవేరందే, మిమ్మల్ని మంత్రవిముక్తుల్ని చేయటమా?” అంటూ పద్మపాదుడు బిగ్గరగా నవ్వి, \"మీరు, మామూలు పిశాచాలు కాదనీ — మహాదుష్ట, క్రూర పిశాచగణానికి చెందిన వారనీ నాకు తెలుసు ! కనుక, మీ గురువు సమాధినుంచి, నాకు కావలసినవి, నేను సంగ్రహించందే, మిమ్మల్ని మంత్రవిముక్తుల్ని చేయటమనే ఆలోచనే లేదు,” అన్నాడు. పద్మపాదుడి మాటలు వింటూనే, మహా మాయుడి శిష్యులిద్దరూ వెలవెలపోయారు. తరవాత వాళ్లిద్దరూ, పద్మపాదుడికి సాష్ఠాంగ పడి, \"మహామాంత్రికా! మేము మీకు దాసానదాసులం ! మంత్రబలంతో మీరు మమ్మల్ని బంధించిననాటినుండి, మాకు కడుపునిండా ఆహారమే లేదు. మేము శక్తిహీనులమై పోయాం!\" అంటూ విలపించసాగారు. పింగళుడికి, వాళ్లిద్దరిమీదా ఎంతో జాలి కలిగింది. అతడు పద్మపాదుడికేసి తిరిగి, \"పద్మపాదా !\" అంటూ ఏమో చెప్పబో యేంతలో, పద్మపాదుడు అతణ్ణి వారించి, మహామాయుడి శిష్యులతో యిలా అన్నాడు:\n\"మీరు, యింతకాలంగా ఆహారం లేక వుపవాసాలు చేస్తున్నారని నాకు తెలుసు. మీకు వేటాడే శ క్తిలాటిది గనక, నేను ప్రసా దిస్తే- ఆ మరుక్షణం, మీరు నన్నే వేటాడి చంపేందుకు ప్రయత్నిస్తారు! అవునా?”\n\"మహామాంత్రికులైన మిమ్మల్ని, క్షుద్రులమైన మేము, వేటాడటమా?” అంటూ, మహామాయుడి శిష్యులు దీనాతి దీనంగా ముఖం పెట్టారు. పద్మపాదుడు నవ్వాడు. తరవాత, పింగ ళుడి చేతిలోంచి మంత్రశక్తి గల గద తీసు కుని, \" మీ యిద్దరికీ, ప్రస్తుతానికి మానవు లను తప్ప, మరి దేనినైనా చంపి తినగల శక్తి యిస్తున్నాను. మీకు ఎలాంటి రూపాలు కావాలని వుంది?\" అని అడిగాడు.\n\"పద్మపాదా! వాళ్లను ఏనుగులుగా మార్చండి. ఆ కనబడే అడవిలో నిర్భ యంగా బ్రతకగలరు,” అన్నాడు పింగళుడు, \"ఏనుగు రూపాలా? మహామాంత్రికా వద్దు. వద్దు!” అంటూ మహామాయుడి శిష్యులిద్దరూ ఏక కంఠంతో అరిచారు. \"ఆ రూపాల్లో మేము ఆకూ అలములూ తప్ప మాంసాహారం తినేందుకు అవకాశం లేదు ! మాకు శాకాహారం పడదు; అది మా దేహాలకు విషతుల్యం!” \"అలా అయితే, మీలో ఒకరిని సింహం గానూ...” అంటూ పద్మపాదుడు, మహా మాయుడి శిష్యుల్లో ఒకడి నెత్తిమీద గదతో మోదాడు. మరుక్షణంలోనే వాడు సింహంగా మారిపోయాడు. \".. మరొకణ్ణి పెద్దపులి గానూ, మారుస్తున్నాను!\" అని పద్మ పాదుడు, రెండవవాడి తలమీద గదతో బాదాడు. వాడు వెంటనే పులిగా మారాడు.\nపింగళుడు, ఓ తృటికాలం వాళ్లిద్దరికేసి ఆశ్చర్యంగా చూసి, \" ఇక మీకు కావలసి నంత మాంసాహారం ! ఆ కనబడే అడవికి పొండి!” అంటూ, సింహాన్నీ, పెద్దపులినీ వీపులమీద తట్టాడు. వెంటనే క్రూరమృగాల రూపంలో వున్న మహామాయుడి శిష్యు లిద్దరూ, భీకరంగా గర్జిస్తూ, దాపులనేవున్న అడవికేసి పరిగెత్తారు.\nపద్మపాదుడు, మహామాయుడి శిష్యుల కేసి కొద్దిసేపు చూసి, పింగళుడికేసి తిరు గుతూ, \"పింగళా! మనం ఎంతో మెలు కువగా వుండవలసివుంది! మన ప్రయత్నాన్ని విఫలం చేసేందుకే కాక, వీలయితే మన లను సంహరించేందుక్కూడా, అనేక దుష్ట శక్తులు ప్రయత్నిస్తున్నవి. సరే, ఇక మన పని చూద్దాం! ఆ పాడుదేవళపు శిఖరం, నీకు స్పష్టంగా కనబడుతున్నది గదా?” అని అడిగాడు. పింగళుడు అవున్నట్టు తల వూపి, ఆ దిక్కుకేసి చూశాడు. \"అయితే, నువ్విప్పుడా దేవళంలోని, మహామాయుడి సమాధిని చేరవలసివుంది. ఆ సమాధిలో నువ్వు ప్రవేశించే ముందు, నువ్వు దాటవలసిన ద్వారాల సంఖ్య ఆరు. ఆ ఆరు ద్వారాలకూ రక్షకులుగా మహా భయంకరులైన మాయా రక్కసులు వున్నారు. వారిలో ప్రతిఒక్కరూ నిన్ను సంహరించేందుకు ప్రయత్నిస్తారు. నువ్వు వాళ్లను చూచి, ఏమాత్రం వెరపు కనబరి చినా, మన ప్రయత్నం వమ్ము కావటమే గాక, ప్రాణాపాయం కలిగే ప్రమాదంకూడా వుంది,” అన్నాడు పద్మపాదుడు. పింగళుడు జవాబివ్వలేదు. ఆతడి దృష్టి నదీగర్భాన గల పాడుదేవళంమీదనే వుంది. పద్మపాదుడు, అతడికేసి ఓమారు చూచి, \"పింగళా, యిక మనం దేవళం దగ్గిరకు వెళదాం. దానికి గల ఆరు ద్వారాలలోనూ మొదటి ద్వారంవరకూ నేను రాగలను. ఆ ద్వారాన్ని నువ్వు తెరుచుకున్న తరవాత, తక్కిన అయిదు ద్వారాలనుకూడా తెరుచు కుని, మహామాయుడి సమాధిలో ప్రవేశించ వలసినవాడివి, నీవు !” అన్నాడు. పద్మపాదుడూ, పింగళుడూ ఒక్క చుక్క నీరైనా లేకుండా యింకిపోయిన, నదీగర్భంలో నుంచి నడిచి, పాడుదేవళాన్ని సమీపించారు. దేవళానికి వున్న మొదటి ద్వారం, చూపరులకు చాలా భయంకొల్పు తున్నది. పెద్ద దేవదారు చెక్కతో చేయ బడిన తలుపులపై అనేక భయంకరా కృతులు చెక్కబడినై. రెండు తలుపులు లోనూ బిగించబడిన, రెండు పెద్ద మేకు లకు చుట్టుకుని, ఒక సర్పం పడగవిప్పి బుసలుకొడుతున్నది.\nపద్మపాదుడు, ఆ సర్పంకేసి చేయి వూపుతూ, \"పింగళా, నువ్వు నిర్భయంగా ఆ సర్పాన్ని సమీపించి, దానిని రెండుసార్లు నీ చేతితో తాకవలసివుంది. ఆ తరవాత ద్వారం లోపలినుంచి, ఒక భీకరాకారం నిన్ను ప్రశ్నిస్తుంది. నువ్వు ఎవరివైనదీ నిర్భయంగా చెప్పిన తరువాత ద్వారం తెరుచుకుంటుంది. కాని...ఆ తరవాత ఏం జరగబోయేదీ నీకు చెప్పటమంటే —నేను నా మంత్రశక్తిని కోల్పోవటమే నన్నమాట ! కనుక, నువ్వు దేనికీ భయపడ కుండావుంటే, అన్ని ద్వారాలూ తెరుచుకుని, మహామాయుడి సమాధిలో అడుగుపెట్టే అవకాశం కలుగుతుంది. అక్కడి అపూర్వ వస్తువుల సంగతి తెలుసుగదా ?” అన్నాడు. \"పద్మపాదా ! నేను ఎటువంటి భీకర శ క్తికీ భయపడను. కాని, మోసం చేసి నన్ను హతమార్చ చూచే దుష్టశక్తు లేమీ, యీ పాడుదేవళంలో లేవు గదా ?” అని ప్రశ్నించాడు పింగళుడు. \" కావాలనుకుంటే నిన్ను మోసగించ కుండానే, యీ దేవళంలో వున్న శక్తులు నిన్ను హతమార్చగలవు. కాని, నీవు ఏమాత్రం భయపడకుండా ముందుకు వెళ్లి నప్పుడు అవి నిన్ను ఏమీ చెయ్యలేవు. మహా మాయుడి సమాధినుంచి, నువ్వు మనకు కావలసిన వస్తువులు సంపాయించిననాడు, నీకన్న యీ ప్రపంచంలో శక్తిమంతుడూ ధనవంతుడూ మరొకడుండడు,” అన్నాడు పద్మపాదుడు. \"అందుకోసమేగదా, నేనిన్ని ప్రమా దాలకు ఎదురీదేందుకు సిద్ధమయాను!” అంటూ పింగళుడు ముందుకు నడిచాడు. అదే సమయంలో పద్మపాదుడు వెనుదిరిగి, లోగడ తను సమాధినిష్ఠలో వుండి మంత్రం జపించిన చోటుకు వచ్చాడు.\nపింగళుడు నిర్భయంగా ద్వారాన్ని సమీ పించి, పడగ విప్పి బుసలుకొడుతూవున్న సర్పాన్ని, తన కుడిచేతితో రెండుసార్లు తాకాడు. అంత భయంకరసర్పమూ తల వంచి కదలామెదలక వూరుకున్నది. కాని, అదే క్షణాన తలుపుల వెనక భూమి దద్ద రిల్లేలా కర్ణకఠోరమైన ధ్వనితో ఒక కర్కశ కంఠం యిలా ప్రశ్నించింది : \" లోపలకు రావటం ఎలాగో తెలియ కుండానే, మహామాయుడి సమాధి ప్రథమ ద్వారాన్ని సమీపించిన పిరికిపంద ఎవడు?” అని హుంకరిస్తూ, \"నువ్వు జాలరి పింగ ళుడివా? అయితే, మెడ చాచు, ఒక్క వేటుకు నీ కుత్తుక తెగేలా, యీ కత్తితో నరుకుతాను!” అన్నాడు. కనురెప్పపాటులో, పింగళుడు ఒక నిర్ణ యానికి వచ్చాడు. ఇంతదూరం వచ్చి వెను దిరగటం ఎలానూ ప్రాణాపాయం అని ఆత డికి ఆర్థమైంది. అలా అని, మెడచాచినా, ఆ మహాకాయుడి కత్తికి అది తెగి కింద దొర్ల వచ్చును. ఏమైనా కానీ, అనుకుంటూ, పింగళుడు ఒక అడుగు ముందుకు వేసి మెడ వంచాడు. తక్షణం పర్వతాకారుడి చేతినుంచి కత్తిజారి కిందపడి, ఖంగుమని శబ్దం చేసింది. అతడు, పింగళుడి ముందు శవంలాగా థడీమంటూ బోర్లా పడిపోయాడు. ఇలా జరిగేసరికి, పింగళుడికి ఎక్కడ లేని సత్తువా, ధైర్యం కలిగినట్టయింది. అతడు సూటిగాచూస్తూ మొదటి ద్వారం దాటి, రెండవ ద్వారాన్ని సమీపించాడు. ఆ ద్వారం తలుపులుకూడా బంధించివున్నవి. చేతిలో పెద్ద శూలం ధరించిన ఒక గుర్రపురౌతు, పింగళుణ్ణి చూస్తూనే, మాటామంతీ లేకుండా, శూలాన్ని గురిగా పింగళుడి గుండెలపైకి ఎత్తాడు. పింగళుడు నిర్భ యంగా గుండెలమీద వున్న చొక్కాను పక్కకు తొలిగించి, \" నే నెవరో తెలుసా ? జాలరి పింగళుణ్ణి!\" అంటూ ముందుకు నడిచాడు. మరుక్షణం గుర్రంతోపాటు, రౌతుకూడా కుప్పలా భూమిలోకి కుంగి పోయాడు. పింగళుడు, యినుమడించిన వుత్సాహంతో రెండవ ద్వారం దాటి మూడవ ద్వారాన్ని సమీపించాడు. ఈ మూడవ ద్వారంముందు ఒక విలు కాడు, బాణం ఎక్కు పెట్టి, పింగళుడికేసి చూస్తూ నిలబడివున్నాడు. పింగళుడు తొణకకుండా ముందుకు నడుస్తూ, విలు కాడికి తన ఫాలభాగం వేలితో కొట్టి చూపిం చాడు. ఉత్తరక్షణంలో విలుకాడు పెద్దగా అరిచి పక్కకు పడిపోయాడు. పింగళుడు మూడవ ద్వారం దాటాడు. నాలుగవ ద్వారాన్ని, పింగళుడు సమీ పించ నున్నంతలో భీకరమైన అంకెలు వినిపించినై. ద్వారానికి అటూ యిటూ నిల బడివున్న రెండు ఖడ్గమృగాలు తలలువంచి, పింగళుడిమీదికి దూకేందుకు బుసలుకొడు తున్నయి. పింగళుడు చలించకుండా ముందుకు నడిచి, ఆ ఖడ్గమృగాలను రెండు చేతులతోనూ అంటుకున్నాడు. వెంటనే అవి రెండూ భగ్గుమని ఒక్కసారి మండి బూడిదకుప్పలా అయిపోయినై. పింగళుడు అయిదవ ద్వారాన్ని సమీ పించేసరికి, అక్కడ అతడికి కనబడిన వింత మృగం, అతడిలో భయానికన్న, ఆశ్చర్యం ఎక్కువ కలిగించింది. దాని శరీరం, వెనక కాళ్లూ సింహాకృతిలో వున్నవి. తలా, ముందుకాళ్లు మాత్రం గద్దను పోలివున్నవి. \"ఇది ఏమి మృగం?” అని పింగళుడు అనుకునేంతలో, ఆ గరుడసింహం వెనక కాళ్లమీద లేచి, రెక్కలు అల్లల్లాడిస్తూ, పింగళుడిమీదికి వురకబోయింది. పింగళుడు, ఓ తృటికాలం నిశ్చేష్టుడై, అంతలోనే తెలివి తెచ్చుకుని, \"దారి తొలుగు! నేను జాలరి పింగళుణ్ణి!\" అంటూ ముందుకు అడుగువేశాడు. గరుడసింహం ఠపీమని పేలి, తునాతునియలై పోయింది. పింగళుడు, దానికేసి ఓమారు జాలిగా చూసి, అయిదవ ద్వారాన్ని దాటి, ఆరవ ద్వారాన్ని సమీపించాడు. ఈ ఆరవ ద్వారం దాటగలిగితే, తను మహామాయుడి సమాధిలో ప్రవేశించగల నన్న సంగతి గుర్తుకు రాగానే, పింగళుడికి పరమానందమయింది. వుంగరం, వజ్రాలు తాపిన పిడిగలకత్తి, భూగోళం —యీ మూడూ తనవి కానున్నవి! పింగళుడు, అంతు లేని వుత్సాహంతో ఆరవ ద్వారాన్ని సమీపించాడు. అతడికి హఠాత్తుగా కన్ను చెదిరినట్టయింది. ఎదురుగా, ద్వారం పక్కన పద్మపాదుడు గద చేబూని నిలబడివున్నాడు. పింగళుడు మైకం కమ్మినవాడిలా ముందుకు అడుగు వేయబోయేసరికి, \"ఆగు, ఆగు! నువ్వెవ రివి?\" అన్న భీకరమైన కంఠస్వరం విన బడింది. 'నన్ను మోసపుచ్చేందుకు, ఏదో పిశాచి పద్మపాదుడి ఆకృతి దాల్చింది !' అని పింగళుడు అనుకునేంతలో, ధగధగ మెరుస్తున్న గద, అతడి నేత్రాల ముందు కదిలింది. పింగళుడు, భయకంపితుడై వెనక్కు అడుగువేశాడు. \"ఎవడో దొంగ, జాలరి పింగళుడు కాదు! బయటికి గెంటండి! దూరంగా విసిరివేయండి!\" అన్న కేకలు పింగళుడికి వినిపించినై. ఆ వెంటనే, అతడి వీపుమీదా, తలమీదా కర్రతో చేతులతో ఎవరో మోద సాగారు. ఒక్కొక్క ద్వారమే టకటకమని మూసుకోసాగింది. పింగళుడు, భయంతో వణికిపోతూ, కళ్లు తెరిచేంతలో, అతడు గాలిలో ఎగిరిపోతున్నాడు. అతడి దృష్టి కిందకు మళ్లింది. అక్కడ పద్మపాదుడు చేతులు చాచి, తను కింద పడకుండా పట్టుకునేందుకు సిద్ధంగా వున్నాడు. — (ఇంకా వుంది.)",
            "book_page_end": 16
        },
        {
            "title": "విఫలమైన ఆశలు",
            "book_page_start": 17,
            "pdf_page_start": 31,
            "pdf_page_end": 38,
            "author": "చందమామ బృందం",
            "genre": "బేతాళ కథ",
            "moral": "దురాశ, అహంకారం ఎంతటి వారినైనా పతనానికి గురిచేస్తాయి. ఇతరుల హితవును వినాలి.",
            "keywords": [
                "బేతాళుడు",
                "విక్రమార్కుడు",
                "నందుడు",
                "నావికుడు",
                "సుందరి",
                "ఆత్మహత్య"
            ],
            "characters": [
                "విక్రమార్కుడు",
                "బేతాళుడు",
                "నందుడు",
                "సుందరి",
                "నందుడి తల్లి",
                "సుందుడు"
            ],
            "locations": [
                "పడమటి తీరం",
                "బెస్త గ్రామం",
                "దేవి ఆలయం",
                "శ్మశానం"
            ],
            "content": "విసుగుచెందని విక్రమార్కుడు చెట్టువద్దకు తిరిగివెళ్లి, శవాన్ని దించి భుజానవేసుకుని, మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, \"రాజా, పట్టుదల ఉన్నంతమాత్రాన ప్రయోజనం లేదు; ఫలితం సిద్ధించాలి. లేకపోయి నట్టయితే, పట్టుదల ప్రమాదకరంగా పరిణ మించగలదు. వెనక నందుడనేవాడికి అదే జరిగింది. అతని కథ చెబుతాను విను,” అంటూ ఈ విధంగా చెప్పసాగాడు : పూర్వం పడమటితీరాన ఒక బెస్త గ్రామం ఉండేది. ఆ గ్రామంలో ఇరవై కుటుంబాలుండేవి. గ్రామం మధ్యలో ఒక దేవి ఆలయం ఉండేది. ఆ దేవికి మొక్కు కుంటే చేపలవేట జయప్రదంగా సాగేది. తుఫానులు వచ్చినప్పుడు ఆ దేవికి ముడు పులు కట్టేవారు; తుఫానువల్ల బెస్తలకు ఎట్టి నష్టమూలేకుండా దేవి కాపాడేది. బెస్తలందరిలోకి అనుభవమూ, సమ ర్థతా ఉన్నవాణ్ణిగా చూసి నాయకుడుగా ఎన్నుకోవటం ఆచారంగా ఉండేది. సాధా రణంగా ఈ గ్రామంలో పుట్టినవారు ఇక్కడే ఉండి జీవితాంతంవరకూ చేపలవేటతోనే జీవిస్తూ ఉండేవారు. కాని ఎప్పుడైనా యువకులలో కొందరు నావికావృత్తిలో ప్రవేశించి వర్తకనౌకలలో కళాసులుగా చేరి ద్వీపాంతరాలకు వెళ్లేవారు. ఇలా నావి కులుగా వెళ్లినవారిలో కొందరు దురదృష్ట వశాత్తూ నౌకలతోబాటు ముణిగిపోయేవారు. మిగిలినవారు బాగా డబ్బు సంపాదించు కుని గొప్పగొప్ప నగరాలలో నివాసం ఏర్ప రుచుకునేవారు. అందుచేత గ్రామంలోని యువకులు నావికులుగా వెళ్లిపోవటం పెద్ద లకు అంత ఇష్టంగా ఉండేది కాదు. నందుడనేవాడు బెస్తదొర రెండవ కొడుకు. వాడి అన్న సుందుడు వాడికన్న బాగా పెద్దవాడు. నందుడు ఏడేళ్లవాడై ఉండగా తండ్రి చనిపోయాడు. రేణుకు డనేవాడు బెస్తలకు దొరగా ఎన్నిక అయి నాడు. సుందుడు తన తండ్రివద్దనే చేపల వేట నేర్చుకుని, ఇంకొకరి సహాయం లేకుండా తానే తెప్పనడుపుకు పోవటమూ, వలవెయ్యటమూ, వల మరమ్మతు చెయ్య టమూ మొదలైన పనులు చెయ్యగలిగి ఉన్నాడు. నందుడికి మాత్రం, యిలాంటి పనులలో బొత్తిగా అనుభవంలేదు. అందు చేత వాణ్ణి వాడి తల్లి రేణుకుడిదగ్గిర చేపల వేట నేర్చుకోవటానికి పెట్టింది. మొదటినుంచికూడా నందుడు చాలా చురుకుగలవాడే కాక, సాహసికూడానూ. అందుచేత వాణ్ణి రేణుకుడు ఎంతో మెచ్చు కునే వాడు. ఊళ్లో అంతా వాణ్ణి గురించి ఆశ్చర్యంగా చెప్పుకునే వారు. \" ఇటువంటి వాడు నావికుడయితే ఎంతైనా సంపాదించ గలుగుతాడు !” అని బెస్తలు అప్పుడప్పుడూ అనేవారు. వెంటనే నందుడి తల్లి, \"అమ్మో, నా కొడుకు నావికుడు కావటమే? నేను ఒప్పను\" అనేది. ఆమెకు తనకొడుకు నావికుడైతే యిల్లువదిలి పోతాడని భయం. రేణుకుడికి సుందరి అని ఒక కూతు రుండేది. అది నందుడికన్న రెండేళ్లు చిన్నది. పేరుకు తగినట్టు అది అందమైన పిల్లకావటంచేత అందరూ దాన్ని ముద్దు చేసేవారు. ఒకరోజు రేణుకుడు సుందరిని వేళాకోళానికి, \"పెద్దయితే నువు ఎవరిని పెళ్లిచేసుకుంటావే?” అని అడిగితే, \" అదుగో, ఆ నందుణ్ణి చేసుకుంటా ! ఇంకె వ్వర్నీచేసుకోను!” అన్నది. ఈ మాట వినగానే నందుడి మనస్సులో ఏదో తుఫానురేగినట్టయింది. వాడికి సుంద రిని చూస్తే ఎంతో ఇష్టం. కాని ఆ పిల్ల తనను తప్ప ఇంకెవరినీ చేసుకోను అన గానే వాడికి తన భవిష్యత్తు యావత్తూ ఒక్కసారి కళ్ల ఎదట కనపడినట్టయింది. ఇంకో ఏడెనిమిదేళ్లలో సుందరికి పెళ్లి యీడు వస్తుంది. అప్పుడు తనకూ దానికి పెళ్లవుతుంది. అందుచేత ఈలోపుగానే తాను బోలెడంత ధనం సంపాదించాలి. ఈ వూళ్లో ఉండి చేపలుపడితే ధనం రాదు. అందుచేత తాను ఈ వూరు వదిలి వెళ్లి పోయి నావికుడుగా చేరాలి. కాని ఇదంతా తనవల్ల అవుతుందా? దేవి అనుగ్రహిస్తే ఎందుకు కాదు? వాడు ఒంటరిగా దేవిగుడికి వెళ్లి మోక రించి, \"అమ్మా, తల్లీ! సన్ను నావికుణ్ణి చేసి బాగా డబ్బువచ్చేటట్టుచేస్తివా, సముద్ర తీరాన, సముద్రంమీద రెండు కోసుల దూరం కనిపించేటట్టు, గుట్టమీద నీకు పెద్దగుడి కడతాను ! తరవాత సుందరీ, నేనూ పెళ్లాడి, మేమిద్దరమూ రోజూ నీకు మొక్కుకుంటాము!\" అని ప్రార్థించాడు. ఆ తరవాత వాడు తల్లివద్దకు వెళ్లి ఆమెతో, \" అమ్మా, నేను యీ పల్లెవదిలి వెళ్లిపోయి నావికుణ్ణి అవుతాను. నన్ను ఆశీర్వదించు !” అన్నాడు. తల్లి ఈ మాట విని నిర్ఘాంతపోయింది. వెళ్లవద్దని కొడుకును బతిమాలుకున్నది. \"నాయనా, నాకు మీరిద్దరూ చెరొక కన్ను వంటివాళ్లు. నువు వెళ్లితే నేను సగం గుడ్డి దాన్నవుతాను. ఇంత చిన్నవయసులో నువు నావికుడివి కావటమేమిటి? నువ్వేమై పొయ్యావో అని నేను రోజూ దిగులు పడుతూ బతకలేను. నువు ఒకవేళ డబ్బు సంపాదించి సుఖంగా ఉన్నా, తిరిగిరావు ! నాకు తెలుసు!\" అని తల్లి అన్నది. నందుడు తిరిగివస్తానని తల్లిమీద ఒట్టు పెట్టుకున్నాడు. తాను దేవతకు మొక్కిన మొక్కు విషయంకూడా వాడామెకు చెప్పే శాడు. నావికుడు కావాలన్న ఉద్దేశం వాడు మార్చుకునేటట్టు కనబడలేదు. విధిలేక తల్లి సరేనన్నది. వాడు వెంటనే బయలు దేరి వెళ్లిపోయాడు. దేవి వాడికోరిక ఈడేర్చిందనే చెప్పాలి. ఎందుకంటే, పసివాడైనప్పటికీ వాడికి వర్తక నౌకలలో ఉద్యోగం దొరికింది. వాడికి సహజంగా ఉన్న చురుకుదనం నౌకలు నడపటంలో బాగా రాణించింది. ఎన్నోసార్లు వాడు వర్తకులకు ఆపదలో అడ్డుపడ్డాడు. ఆరితేరిన నావికులుకూడా బెదిరే తుఫానులలో వాడు యుక్తిగా ఓడ లను నడిపి చాలా సమర్థు డనిపించు కున్నాడు. అనేకమంది వర్తకులు వాడికి బహుమానాలిచ్చారు. తమ లాభాలలో వంతులిచ్చారు. వాడు చాలా ధనం సంపా దించుకున్నాడు. ఎనిమిదేళ్లపాటు నావికుడుగా జీవించి నందుడు తాను సంపాదించిన ధనంతో స్వగ్రామానికి చేరుకున్నాడు. అప్పటికి రెండు సంవత్సరాల క్రితమే సుందరి సుందుడికి భార్య అయిపోయింది. నందుడి ఆశలన్నీ అడుగంటిపోయాయి. ఆ సుందరి కోసమే వాడు అన్ని శ్రమలుపడి అంత డబ్బు సంపాదించుకుని వచ్చాడు. ఇప్పుడు వాడికి భవిష్యత్తు శూన్యంగా కనిపించింది. సుందరిని కాక మరొకరిని చేసుకోవటం వాడికి ఎంతమాత్రమూ ఇష్టంలేదు; ఎందు కంటే, ఎనిమిదేళ్లుగా వాడు సుందరే తన భార్య అని మనస్ఫూర్తిగా నమ్మాడు. అయితే సుందరి నందుణ్ణి ఏనాడో మరిచి పోయింది. ఆ రోజు నందుణ్ణి తప్ప ఇంకొక రిని పెళ్లాడనని అన్నమాటకూడా ఆమెకు జ్ఞాపకంలేదు. నందుడు నావికుడు కావ టానికి వెళ్లిపోయిన నాలుగేళ్లకు సుందరి తండ్రి చనిపోయాడు. సుందరినీ ఆమె తల్లినీ పోషించే మగదిక్కెవరూ లేరు. అందుచేత వాళ్లు తిండికికూడా చాలా ఇబ్బంది పడ్డారు. ఈ లోపల సుందుడు చేపలవేటలో చాలా ప్రవీణుడైనాడు. ఆ గ్రామంలో సుందరిని పెళ్లాడటానికి అతని కంటె అర్హుడెవడూలేడు. అతను తననూ, తన తల్లిని ఆదుకుని సహాయపడినందుకు సుందరి అతన్ని ఇష్టంగానే పెళ్లాడింది. ఈ సంగతులన్నీ తెలుసుకున్నాక నందుడు ఎవరినీ తప్పుపట్టలేక పోయాడు. కాని అతని మనసులో సుందరిమీద ఆశ మాత్రం చావలేదు. సుందరిని ఎలాగైనా తనతో వచ్చెయ్యటానికి ఒప్పించి, ఆమెను ఏ దూరదేశమన్నా తీసుకుపోయి అక్కడ పెళ్లాడి సుఖంగా ఉందామని అతనికి దుర్బుద్ధి పుట్టింది. ఈ ఆలోచనను అతను రహస్యంగా సుందరికి చెప్పాడు. సుందరి ఈ సంగతంతా తన అత్తగారితో చెప్పేసింది. నందుడి తల్లికి తనకొడుకు స్థితి చూసి చాలా బాధ కలిగింది. ఆమె అతనిని ఒంటరిగా అవతలికి తీసుకుపోయి, \" కులా నికి కళంకం తెచ్చే ఈ బుద్ధులు నువు ఎక్కడ నేర్చుకున్నావు, నాయనా? నావి కుడుగా దేశదేశాలూ తిరిగి ఇంతపాడై పోయావా ? నీకు వదినె ఒకటీ, తల్లినైన నేను ఒకటీనా? నీ సుఖంకోసం నీ అన్న కాపరం పాడుచేస్తావా ? ఇలా తిరిగి వచ్చే కన్న నుపు తిరిగి రాకుండా ఉంటేనే ఎంతో బాగుండిపోయేదే ? ప్రయోజకుడివై ఇంత డబ్బు సంపాదించుకున్నావు. ఎక్కడనైనా బతకగలవు. ఈ వూళ్లో ఉండి నువు బాధ పడుతుంటే నేను చూడలేను. ఇంకెక్కడి కైనా వెళ్లిపో!” అన్నది. \" సరే నమ్మా ! వెళ్లిపోతాను!” అన్నాడు నందుడు తలవంచుకుని. మర్నాడు తెల్లవారు జామున సుందుడు ఒక తెప్పమీద చేపలవేటకు బయలుదేరే టప్పుడు నందుడు, \" అన్నా, నేను చేపల వేటకుపోయి చాలా కాలమయింది. ఇవాళ నేనుకూడా ఒక తెప్ప వేసుకుని వేటకు వస్తాను !” అన్నాడు. ఇద్దరన్నదమ్ములూ చెరొక తెప్పా వేసు కుని సముద్రంమీద బయలుదేరారు. సూర్యాస్తమయానికి కొంచెం ముందుగా బెస్తలు తిరిగి వచ్చే వేళకు సుందరీ, ఆమె అత్తగారూ భోజనంతోసహా సముద్రతీరానికి వచ్చారు. కొద్ది సేపట్లో అందరూ తిరిగి వచ్చారు, కాని నందుడు మాత్రం తిరిగి రాలేదు. అతనికోసం సుందుడూ, మరి కొందరూ తిరిగి సముద్రం మీద వెదు క్కుంటూ వెళ్లారు. వారికి నందుడు తీసుకు పోయిన తెప్ప మాత్రమే దొరికింది. నందుడి జాడలేదు. అతను సముద్రంలోపడి ఆత్మ హత్య చేసుకున్నాడు. బేతాళుడీ కథ చెప్పి, \"రాజా, నాకొక సందేహం కలుగుతున్నది. నందుడి ఆశలు విఫలం కావటానికి కారకులెవరు? తనను నమ్మి వరం అడిగితే నందుడి కోరిక సిద్ధింప జేయని దేవతా ? నందుడిలో లేనిపోని ఆశ రేకెత్తించి, అతనికోసం వేచి ఉండక అతని అన్నను పెళ్లాడిన సుందరా? అతని ఆశలకు ఆటంకంగా నిలబడిన నందుడి తల్లా? సమాధానం తెలిసి కూడా చెప్పకపోయావో నీ తల పగలిపోతుంది !” అన్నాడు. \" ఇందులో దేవత తప్పేమీలేదు. సుంద రిని పెళ్లాడటమే నందుడికి కావలిసి నట్టయితే ఆమెను తన భార్యగా చెయ్య మని అతను దేవతను ప్రార్ధించి ఉండ వలిసింది. నందుడా పని చెయ్యలేదు. తాను నావికుడై డబ్బు గడించి తిరిగి వచ్చేటట్టు దేవి వరమిస్తే సుందరిని పెళ్లాడటం తన చేతిలోనే ఉన్నదని అహంకరించాడు! సుందరి తప్పుకూడా ఏమీలేదు. ఆమె నందుణ్ణి చేసుకుంటానని అన్నప్పుడామె లోకజ్ఞానం ఎరగని పసిపిల్ల. దాని కామె ఎంత మాత్రమూ బాధ్యురాలు కాదు. అతని తల్లిదికూడా తప్పుకాదు. ఆమె మొదటి నుంచీ సందుడికి హితమే చెప్పింది. నావి కుడు కావద్దని ఆమె చెప్పినమాట విన్న ట్టయితే సుందరిని అతను పెళ్లాడే ఉండే వాడు. తల్లిమాట వినక వెళ్లిపోయాడు. వెళ్లినవాడు బతికి ఉన్నాడో లేదో, ఉంటే తిరిగివస్తాడో లేదో, వస్తే సుందరిని పెళ్లాడ తాడో లేదో తల్లికి తెలియదు. ఆమెకు తన కొడుకులిద్దరి సుఖమూకావాలి. చిన్నకొడుకు సుఖంకోసం పెద్దకొడుకు సుఖమూ, దానితో బాటు కులగౌరవమూ పోగొట్టుకోవటం ఆవిడ కిష్టంలేదు. సందుడి దురాశే అతని చావుకు కారణం!\" అన్నాడు విక్రమారుడు. ఈ విధంగా రాజుకు మౌనభంగం కాగానే బేతాళుడు శవంతోసహా మాయమై మళ్ళీ చెట్టెక్కాడు. (కల్పితం)",
            "book_page_end": 24
        },
        {
            "title": "మోసపుచ్చిన రామచిలుక",
            "book_page_start": 39,
            "pdf_page_start": 39,
            "pdf_page_end": 39,
            "author": "విశ్వం",
            "genre": "నీతి కథ",
            "moral": "ఇతరుల రహస్యాలను తెలుసుకోవడానికి ప్రయత్నిస్తే స్వేచ్ఛను కోల్పోతాము.",
            "keywords": [
                "రామచిలుక",
                "వర్తకుడు",
                "రహస్యం",
                "స్వేచ్ఛ",
                "మోసం"
            ],
            "characters": [
                "వర్తకుడు",
                "రామచిలుకలు",
                "అధికారి"
            ],
            "locations": [
                "మగధ రాజ్యం",
                "అడవి",
                "విమానాశ్రయం"
            ],
            "content": "మగధరాజ్యంలో ఒక గొప్ప వర్తకుడు వుండేవాడు. అతడు ఓడలమీద పర్తకానికి వెళ్ళే వాడు. అలా వెళ్ళేముందు ఇంట్లో అందర్నీ, \"నేను దేశంపోతున్నాను. మీకు ఏమేమి కావాలి?” అని అడిగేవాడు. ఇలాగే ఒకమారు అడిగి, అందరి కోరికలూ తెలుసుకున్నాడు. తరువాత తాను పెంచు తున్న రామచిలుకవద్దకు వెళ్లి దానినికూడా అడిగాడు. అప్పుడా చిలుక \"ఆరోజు నీవు నన్ను పట్టిన అడవిలో ఒక పెద్ద రావిచెట్టు ఉంది. ఆ చెట్టుమీద ఇంకా ఎన్నో చిలుకలుంటాయి. నీవు వెళ్ళి వాటితో, 'మీలాటి చిలుకే నావద్దకూడా ఒకటుంది. అది మీతో ఈ మాట చెప్ప మన్నది,' అను. అవి ఏమి జవాబిస్తాయో వచ్చి నాతో చెప్పు. ఇదే నాకు కావలిసిన ఉప కారం, ” అని చెప్పింది. మరునాడే వర్తకుడు ప్రయాణం కట్టాడు. ఆరు నెలలకు తన వ్యాపారము పూర్తి అయింది. తరువాత చిలుక చెప్పిన అడవిలో పెద్ద రావిచెట్టువద్దకు వెళ్ళి అక్కడ ఉన్న వేలకొలది చిలుకలతో తన చిలుక చెప్పిన ప్రకారము చెప్పాడు. ఇది వినగానే వాటిలో ఒక చిలుక రెపరెపా రెక్కలు కొట్టుకొని కిందపడి పోయింది. తక్కినవన్నీ ఏ జవాబు చెప్పకనే ఎగిరి పోయాయి. ఈ సంఘటన చూచి విచారించి, అచ్చటనుండి వర్తకుడు ఇల్లు చేరుకున్నాడు. అతడు అడవిలో జరిగిన వార్తను తన చిలుకకు చెప్పాడు. వెంటనే ఆ చిలుకకూడా గిలగిలా తన్నుకొని పంజరంలో పడిపోయింది. 'అయ్యో!' అనుకొని వర్తకుడు పంజరం తలుపు తెరిచాడు. వెంటనే చిలుక రివ్వున ఆకాశమార్గాన ఎగిరింది. వర్తకుడు మోసంగ్రహించి చేసేదిలేక చూస్తూవూరుకున్నాడు. -విశ్వం",
            "book_page_end": 39
        },
        {
            "title": "మంగలి మంత్రిత్వం",
            "book_page_start": 26,
            "pdf_page_start": 40,
            "pdf_page_end": 46,
            "author": "కె. సూర్యప్రకాశరావు",
            "genre": "హాస్యం",
            "moral": "తెలివి తక్కువగా వ్యవహరించడం, దురహంకారం, అనుభవజ్ఞుల మాట వినకపోవడం అనర్థాలకు దారితీస్తాయి.",
            "keywords": [
                "మంగలి",
                "కమర్",
                "బాగ్దాదు",
                "ప్రేమ",
                "జ్యోతిష్యం",
                "నగర బహిష్కారం"
            ],
            "characters": [
                "కమర్",
                "మంగలి",
                "కాజీ కుమార్తె",
                "కాజీ",
                "ముసలి దాది"
            ],
            "locations": [
                "బాగ్దాదు నగరం",
                "కాజీ ఇల్లు"
            ],
            "content": "పూర్వం బాగ్దాదు నగరంలో ఒక కోటీశ్వరు డుండేవాడు. ఆయనకు ఒక్కడే కుమా రుడు కమర్. తండ్రి చనిపోగానే కమర్ ఆస్తికి హక్కుదారై, అంతులేని దాసదాసీ జనాలతో అతి వైభవంగా జీవితం గడప సాగాడు. దుస్తుల విషయంలోనూ, ఆహార పానీయాల విషయంలోనూ అతను ఏలోటూ జరగనిచ్చేవాడు కాడు. అయితే అతనికి ఆడవాళ్లంటే మాత్రం ఎంతో ఏవగింపు. ఆకారణంచేత అతను పెళ్లి చేసుకునే ఆలోచనకూడా తలపెట్ట లేదు. ఒకనాడు కమర్ ఒక ఇరుకు వీధికుండా పోతూ ఉండగా అతనికి ఎదురుగా ఒక ఆడవాళ్ల పటాలం వచ్చింది. ఆడవాళ్ల పొడగిట్టనివాడు కావటంచేత, ఆ స్త్రీలు సమీపానికి వచ్చేలోపుగానే అతను తప్పుకుని పక్క తోటలోకి ప్రవేశించి, అక్కడ ఒక బల్లమీద చతికిల బడ్డాడు. సరిగా అదే సమయానికి అతనికి ఎదురుగా ఉన్న ఇంటివాకిలి తెరుచుకుని ఒక యువతి బయటికి వచ్చి పూలమొక్కలకు నీరు పోయ సాగింది. ఎన్నడూ ఆడదంటే గిట్టని కమర్కు ఆ కన్యను చూడగానే ఎక్కడలేని ప్రేమా పుట్టుకొచ్చింది. ఆమె ముఖం అతని కళ్లకు చందమామలాగా కనిపించింది. ఆమె ఎవరి కూతురో, ఆమెను తాను వివాహ మాడే అవకాశం ఉన్నదో లేదో తెలుసుకుందామని అతను అనుకునేటంతలో బాగ్దాదు నగరపు కాజీ సపరివారంగా వచ్చి ఆ ఇంట్లోనే ప్రవేశించాడు. తాను చూసిన పిల్ల కాజీ గారి కుమార్తె అనీ, ఆమెను పెళ్లాడే అవ కాశం తనకు లేదనీ నిశ్చయించుకుని, విచారంతో కమర్ ఇంటికి వెళ్లిపోయాడు. అతని వాలకం చూడగానే అతని నౌకర్ల కందరికీ చాలా ఆందోళన కలిగింది. \"ఎందు కలా ఉన్నారు? వొంట్లో సరిగాలేదా ? వైద్యుణ్ణి పిలిపించమా?” అని వాళ్ళు తమ యజమానిని అడిగారు. కమర్ వాళ్లకు నిజం చెప్పలేదు. అయితే అతని ఇంట్లో ఉండే ముసలి దాది ఒకతె నిజం ఊహించింది. ఆమె ఒంటరిగా కమర్ వద్దకు వచ్చి, \"ఇంత కాలానికి నీ మనసులో ఎవతె మీదనో ప్రేమపుట్టుకొచ్చింది. అది ఎవరో చెప్పు! ఆమెను తెచ్చి నీకుభార్యగా చెయ్యటానికి ప్రయత్నిస్తాను,” అన్నది. ఆమె ఆ మాట అంటేనే కమర్కు సగం విచారం తగ్గినట్టయింది. అతను పూసగుచ్చి నట్టు జరిగినదంతా ముసలిదానికి చేప్పేశాడు. \"కాజీగారి అమ్మాయేనా? నేను బాగా ఎరుగుదును. ఆ పిల్ల నిన్ను పెళ్లాడటానికి ఒప్పుకునేటట్టు నేను చేస్తాను. నువేమీ విచారపడకు,” అని ముసలిది తన యజ మాసికి అభయం ఇచ్చింది. కాని ముసలిదాని మొదటి ప్రయత్నం ఫలించ లేదు. ఆమె కాజీ కుమార్తెను కలుసుకుని కమర్ విషయం చెప్పనారం భించగానే, ఆ పిల్ల కస్సుమని లేచి, \"నీ యజమాని ఎవడో నే నెరగను! నాతో ఇలాంటి ప్రసంగాలు చేశావంటే మానాన్న గారితో చెప్పితే నీకు కైదు వేయిస్తారు!” అని బెదిరించింది. అయినా ముసలిది అసాధ్యురాలు గనక అంతటితో ఫోనివ్వక, రెండు రోజులాగి, కాజీ ఇంటలేని సమయంలో ఆ పిల్ల దగ్గిరకి మళ్లీ వెళ్లి బోరున ఏడవసాగింది. \" ఏం జరిగింది? ఎందుకేడుస్తున్నావు?” అని కాజీ కూతురు ఆమెను అడిగింది. \" ఇంకేముంది ? నా యజమాని బత కడు! నా కొడుకల్లే పెంచుకున్నాను! నిన్ను ఎటువంటి వేళ చూశాడోగా ని మంచంపట్టి, ఆరోజు కారోజు క్షీణించి పోతున్నాడు!\" అన్నది ముసలిది. కాజీ కుమార్తె హృదయం కాస్త మెత్త నయైంది. \"మీ యజమాని వట్టి పిచ్చివాడు లాగున్నాడే! ఒక మనిషి కోసం మంచం పట్టి చచ్చిపోవాలా? రేపు శుక్రవారం నాటి మధ్యాన్నం మసీదులో ప్రార్థనలు జరిగే వేళ ఒకసారి మా యింటికి రమ్మను. నే నతనితో మాట్లాడి అతను ఎటువంటి వాడై నదీ తెలుసుకుంటాను. మా నాన్నగారికి ఈ సంగతి ఏ మాత్రం తెలిసినా చాలా ప్రమాదం సుమా!\" అని ఆ పిల్ల ముసలి దానితో అన్నది. \" నా తల్లి ! మా యజమానికి ప్రాణ దానం చేశావు ! ఒక్కసారి ఆయినతో మాట్లా డితే అతని ప్రేమ ఎటువంటిదో నీకే తెలు స్తుంది,” అంటూ ముసలిది శలవు పుచ్చు కుని యింటికి వెళ్లింది. ఆమె వచ్చి ఈ వార్త చెప్పినప్పుడు కమర్ పరమానందభరితుడైనాడు. శుక్ర వారం రాగానే అతను తన ప్రియురాలి కోసం వెళ్లటానికి సన్నాహం అవుతున్నాడు. \"బాబూ, మధ్యాన్నపు ప్రార్థనలకింకా వ్యవధి చాలా ఉంది. గడ్డం మాసినట్టుంది, మంగలిని పిలుస్తాను,” అన్నది ముసలిది. కమర్ సరే నన్నాడు. కొద్ది సేపట్లోనే మంగలి ఒకడువచ్చాడు. వాడు కమర్ను చూస్తూనే, \"అలా పాలి పోయి ఉన్నారేం, బాబూ?” అని అడిగాడు. \"ఈ మధ్య కాస్త సుస్తీ చేసిందిలే. ఇప్పుడు బాగానే ఉంది,” అన్నాడు కమర్. \"శుక్రవారంనాడు క్షవరమైతే డెబ్భై ఆపదలు తొలిగిపోతాయని పెద్దలంటారు. కళ్లకూ, ఒంటికీ కూడా చాలా మంచిది,\" అన్నాడు మంగలి. ఈ మంగలివాడి వాగుడు వింటుంటే కమర్కు చిరాకెత్తింది. \" ఈ సోది అంతా దేనికి? వెంటనే గడ్డం గొరిగెయ్యి!\" అన్నాడతను వేగిరపడుతూ. అప్పటికీ మంగలి తన పని ప్రారం భించక, \"ఇంకా కొద్దిగా వర్ణం ఉంది, బాబూ. అది గడిస్తే ఇవాళ క్షవరానికి ప్రశస్తమైన రోజు. ఎందుకంటారేమో, ఇవాళ కుజబుధులు ఒకే ఇంట్లో చేరుతున్నారు. కాని ఒక్క చిక్కున్నది. మీరు ఎవరినో చూడబోతున్నారు లాగుంది. కొత్తవారిని కలుసుకోవటాని కిది మంచిరోజు కాదు. అందువల్ల ఆపద కలుగవచ్చు,” అన్నాడు. కమర్ మండిపడి, \" నీ వాగుడు కట్టి పెడతావా, లేదా ? నేను నిన్ను క్షవరానికి పిలిచాను గాని, జోస్యం చెప్పటానికి కాదు. వచ్చిన పనేదో చెయ్యి,” అన్నాడు. \"బాబూ, గ్రహాలను అంత తేలికగా కొట్టెయ్యకండి! విషయోగం! ప్రమాదం! ఏమిటనుకున్నారు?\" అన్నాడు మంగలి వినయంగా. \" నా కెక్కడ దొరికావురా? ఈ బాగ్దా దులో జోస్యం చెప్పే మంగలి ఇంకొక డున్నా డనుకోను. నా పాలిటికి నువే దాప రించాలా?” అన్నాడు కమర్. \" ఒక్క జోస్యమేనా, బాబూ? నాకు రసాయనం, గణితం, వాస్తు, తర్కం, వ్యాక రణం, కొరాన్ భాష్యం, అన్నీ వచ్చు. పైన నా వయసూ, అనుభవమూ చిత్తగించడి,” అన్నాడు మంగలి. కమర్ ఇక సహించలేక పొయినాడు. మంగలికి డబ్బు తీసి ఇస్తూ, \"నువూ వద్దు, నీ క్షవరమూ వద్దు ; ఈ డబ్బు తీసు కుని వెళ్లిపో!” అన్నాడు. \"ఊరికే ఇస్తే డబ్బు పుచ్చుకుంటానా, బాబూ? నాకు కావాలిసింది తమకు సేవ చెయ్యటమే! డబ్బు ఇవ్వకపోయినా ఇబ్బంది లేదు. మీ నాన్నగారికి నేను ఎంతో సేవ చేశాను ! నా సలహా లేకుండా ఆయన ఏ పనీ చేసేవారు కారు. వారి కొడుకేగా తమరూ?” అన్నాడు మంగలి. కమర్ ప్రాణం విసిగి, నౌకర్లను పిలిచి మంగలిని బయటికి గెంటింతామనుకుం టుండగా, మంగలి గడ్డానికి నీళ్లు రాచి క్షవరం ఆరంభించాడు. అప్పటికీ వాడు వాగటం మానలేదు. తన చేతులతో ఏ యే మహారాజులకు క్షపరం చేశాడో; మంత్రులూ, మహాకవులూ తనను ఎంతగా ప్రశంసించారో చెప్పసాగాడు. చివరకు వాడు, \"తమరు చాలా తొందరలో ఉన్నట్టు కనబడుతున్నారు. ఏమిటి విషయం?” అని అడిగాడు. \"ఒక మిత్రుడి ఇంటికి విందుకు పోతున్నాను,” అన్నాడు కమర్. \"ఎందుకైనా మంచిది, ఒంటరిగా వెళ్లక నన్నుకూడా వెంట రానివ్వండి!” అన్నాడు మంగలి. \" నేను వెళ్లే చోటికి ఇంకొకరు రావ టానికి వీల్లేదు!\" అన్నాడు కమర్. \"ఆహా! నాకంతా అర్థమయింది. ఎవరో స్నేహితురాలన్న మాట! చూడండి బాబూ! నేను వెంట ఉండటం మీ కెంతో మేలు. ఆడవాళ్లతో వ్యవహారం చాలా ప్రమాదం ! నేను బాగా అనుభవం గలవాణ్ణి. మీకు ఎలాటి ప్రమాదమూ రాకుండా కాపాడ తాను!\" అన్నాడు మంగలి. \" ఛీ, నోరు మూసుకుని నీ పని పూర్తి చెయ్యి!” అన్నాడు కమర్. మంగలి క్షవరం పూర్తి చేసే సమయాని కప్పుడే ప్రార్థనలు ఆరంభంకానే అయాయి. కమర్ మంగలివాణ్ణి పంపేసి, గబగబా దుస్తులు వేసుకుని కాజీగారి ఇంటికి పరి గెత్తాడు. ఎందుకంటే అప్పటికే చాలా ఆలస్యమై పోయింది. కాజీ ఇంటి వాకిలి తెరిచే ఉంది. కమర్ లోపలికి వెళ్లి, పై అంతస్తుకు చేరాడో లేదో, కాజీ మసీదు నుంచి తిరిగి రానే వచ్చాడు. ఈ లోపల మంగలి కమర్ను వదల లేదు. వాడు వెళ్లిపోయినటే పోయి, ఏ మూలనో నక్కి ఉండి, కమర్ను వెంబడించి కాజీ ఇంటిదాకా వచ్చి, ఇంటి ఎదురుగా బల్లమీద కూచున్నాడు. కమర్ లోపలికి వెళ్లిన కొద్ది క్షణాలకు కాజీ రావటం గమ నించి, \"అబ్బాయిగారికి మూడింది!” అను కున్నాడు మంగలి. దురదృష్టవశాత్తూ కాజీ ఇంటికి రాగానే ఒక ఆడబానిసమీద అలిగి రెండు తగి లించాడు. అది గొంతెత్తి ఏడవసాగింది. ఇంకొక మగబానిస దాన్ని వెనక వేసుకు వచ్చి వాడుకూడా కాజీచేత చచ్చేటట్టు తన్నులు తిన్నాడు. ఇదంతా బయటినుంచి వింటున్న మంగ లికి, కాజీ తన యజమానిని చావగొట్టు తున్నట్టు అర్థమయింది. వాడు వెంటనే గొంతెత్తి. \"అయ్యో! బాబో! రక్షించండి ! కాజీ నా యజమానిని చంపేస్తున్నాడు!\" అని కేకలు పెట్టసాగాడు. నలుగురూ పోగై, \"ఏమిటి? ఏమిటి ? \" అని అడిగారు. బయట గల్లంతు విని కాజీ బయటికొచ్చి, \" నా యింటిముందు ఈ జాతరేమిటి?” అని అడిగాడు. మంగలి ముందుకొచ్చి, \"మీ కూతురి కోసం వచ్చాడని మా యజమానిని మీరు చావగొట్టలేదా?” అని అడిగాడు. \" నా కూతురి కోసం నీ యజమాని రావటమేమిటి? నీ కేమైనా మతి పోయిందా?” అన్నాడు కాజీ. \"నాకు మతిపోవటమేమిటి? ఆ అబ్బాయి గారు మీ ఇంటో జొరబడటం నేను కళ్లారా చూస్తేనే?” అన్నాడు మంగలి. వెంటనే కాజీ తన ఇల్లంతా నౌకర్లచేత వెతికించాడు. పై అంతస్తుకు వెళ్లిన కమర్ కాజీ కుమార్తెను చూసే లోపలనే ఈ అల్లరి సాగింది. అతను ఒక గదిలో ఖాళీ కొయ్యపెట్టె ఉంటే అందులో దూరి దాక్కున్నాడు. మిగిలిన వాళ్లతోబాటు మంగలికూడా కాజీగారి ఇల్లంతా వెతికాడు. కమర్ దాగిఉన్న కొయ్యపెట్టె కళ్లబడగానే వాడు కమర్ అందులో దాగినట్టు గ్రహించి, ఎవరితోనూ చెప్పకుండా పెట్టె తన నెత్తిన పెట్టుకుని బయటికి ఉరికాడు. వాడు బయటి వాకిలి దాటేటప్పుడు గడపకు కాలు తగిలి పడ్డాడు. పెట్టె కిందపడి పగిలింది. పెట్టెలో ఉన్న కమరు కాలు విరిగింది. అతను పెట్టెలోనుంచి పైకి రాగానే పదిమందీ అతన్ని పట్టుకోవటానికి చుట్టూ మూగారు. కమర్ తన జేబులో నుంచి బంగారు నాణాలు తీసి దూరంగా విద జల్లాడు. జనం అతన్ని వదిలేసి బంగారం కోసం పరిగెత్తారు. చావు తప్పి, కన్ను లొట్టపోయి, కమర్ కుంటు కుంటూ, తన ఇల్లు చేరి, ఆ రాత్రే బాగ్దాదు నగరంవిడిచి, ఎటో వెళ్లిపోయాడు.",
            "book_page_end": 32
        },
        {
            "title": "నావికుడు సిందాబాద్",
            "book_page_start": 34,
            "pdf_page_start": 48,
            "pdf_page_end": 52,
            "author": "చందమామ బృందం",
            "genre": "సాహస యాత్ర",
            "moral": "కష్టాలకు ఓర్చుకుంటే, అద్భుతమైన సంపద, గౌరవం దక్కుతాయి. సాహసానికి అడ్డు చెప్పకూడదు.",
            "keywords": [
                "సిందాబాద్",
                "ఆరవ యాత్ర",
                "ఇతియోపియన్ రాజు",
                "ఖలీఫా",
                "బహుమతులు"
            ],
            "characters": [
                "సిందాబాద్",
                "ఇతియోపియన్ రాజు",
                "ఖలీఫా హారూన్ అల్ రషీద్"
            ],
            "locations": [
                "బాగ్దాదు",
                "బస్రా",
                "ఇతియోపియా"
            ],
            "content": "దాన్ని నిద్ర అనండి, మూర్ఛ అనండి, అది ఒక సంవత్సరంపాటు సాగిందనిపించింది. నాకు మళ్లీ స్పృహ తెలిసేటప్పటికి ఎండా వెలుగూ కనిపించాయి. నేనొక విశాలమైన పచ్చిక మైదానంలో పడుకుని ఉన్నాను. నా తెప్ప ఒక నది ఒడ్డున కట్టిపెట్టి ఉన్నది. నా చుట్టూ మందగా మూగి అనేకమంది ఇతియోపి యనులున్నారు. నేను మేలుకున్నానని తెలియగానే వాళ్లు మాట్లాడ నారంభించారు. కాని నాకు వారి భాష రానందున ఏమీ బదులు చెప్పలేక పోయాను. ఇంతలో ఒక మనిషి ముందుకువచ్చి, స్వచ్ఛమైన అరబ్బీ భాషలో, \"మీ రెవరు ? ఎక్కడినుండి వచ్చారు? మా దేశానికి ఏం పనిమీద వచ్చారు ? మేము రైతులం. మా పొలా లకు నీరు పెట్టుకునే టందుకు వచ్చి, తెప్పమీద నిద్ర పోతూ మీరు నదిమీద వస్తూండటం చూశాం. మేము దాన్ని ఆపి, ఒడ్డున కట్టేసి, మిమ్మల్ని తెచ్చి ఇక్కడ పడుకోబెట్టాం. మీ అంతట మీరు లేచేదాకా మేము లేపదలచ లేదు. అసలు మీ రిక్కడికి ఎట్లా వచ్చారో తెలియజేయండి,” అన్నాడు. 'ముందు ఇంత అన్నం పెట్టండి. తరవాత మీరు కోరేదల్లా చెబుతాను,' అన్నాను. వెంటనే వాళ్లు నాకు కడుపునిండా తిండి పెట్టారు. నాకు పోతున్న ప్రాణం తిరిగి వచ్చినట్టయింది. నేను వారికి నా కథ యావత్తూ చెప్పాను. నా కథ విని వాళ్లం దరూ ఆశ్చర్యంగా మాట్లాడుకోసాగారు. నా మాటలు వారికి తర్జుమాచేసి చెప్పిన వాడే వాళ్లమాటలుకూడా నాకు చెప్పాడు. నన్ను తీసుకుపోయి తమ రాజుగారికి చూపి, ఆయనకు నా చిత్రమైన కథ వినిపింతామని వారనుకున్నారట. నేను దానికి సంతో షంగా అంగీకరించాను. తెప్పను ధనపు మూటలతో సహా మోస్తూ వాళ్లు నన్ను రాజుగారి వద్దకు తీసుకుపోయారు. రాజుగారు నాకు ఆదరంతో స్వాగత మిచ్చాడు. ఆయన కోరినమీదట నా కథ యావత్తూ ఆయనకు పూసగుచ్చినట్టు చెప్పాను. నేను ప్రాణాలతో బయటపడి నందుకాయన నన్ను చాలా అభినందిం చాడు. నేను నా సంచులు విప్పి, నా కష్టా లకు ఎలాటి ఫలితం లభించినది చూపాను. నేను తెచ్చిన రత్నాలూ, తృణమణులూ మొదలైనవి చూసి రాజుగారు ఎంతో మెచ్చుకున్నాడు. ఆయన గొప్ప రత్న నిపు ణుడు. నే నాయనకు రకానికి ఒక మణి చొప్పున తీసి బహుమతిగా ఇచ్చాను. ఇందుకు ప్రతిఫలంగా ఆయన నాకు చాలా మర్యాదలు చేసి, నన్ను తన రాజభవనంలో అతిథిగా ఉంచుకున్నాడు. ఆ విధంగా నేను రాజుగారి స్నేహమూ, ఇతర సామం తుల స్నేహమూ, సంపాదించ గలిగాను. వారందరూ నాదేశం గురించీ, బగ్దాద్ పరిపాలన గురించి అనేక ప్రశ్న అడిగారు. నేను మా ఖలీఫా హారూన్ అల్ రషీద్ గురించి గొప్పగా చెప్పాను. అంతా విని రాజు గారు, \"మీ ఖలీఫా చాలా యోగ్యుడని స్పష్ట మవుతున్నది. ఆయన పట్ల నాకు గొప్ప స్నేహభావం కలిగింది. అందుచేత నీ ద్వారా ఆయనకు తగిన బహుమతి పంపుదా మనుకుంటున్నాను!” అన్నాడు. \" అలాగే ఇవ్వండి. తప్పక ఆయనకు అందజేస్తాను. అంతే కాదు. మీరు చాలా యోగ్యులనీ, స్నేహపాత్రులనీ ఆయనతో స్నేహసంబంధం చేసుకోగలరనీకూడా చెబుతాను,” అన్నాను. వెంటనే రాజుగారు, తాను ఖలీఫాకు పంపదలచిన బహుమతులు తెప్పించాడు. వాటిలో ఒకటి కెంపురాయిలో మలిచిన కూజా. అది వేలిమందాన ఉండి అర అడుగు ఎత్తున్నది. దాని నిండా పోక కాయల ప్రమాణం గల ముత్యాలున్నాయి. మరొక బహుమతి ఒక పెద్ద తివాసీ, అచ్చగా పాము చర్మంతో చేసినది. ఆ తివాసీలో గల విశేష మేమంటే దానిమీద రోగిష్టివాళ్లు పడుకుంటే వారికి ఆరోగ్యం చేకూరుతుంది. ఇంకొక బహుమతి, రెండు వందల హారతి కర్పూ రపు ఉండలు. మిగిలిన బహుమానాలు, రెండు బ్రహ్మాండమైన ఐరావత దంతాలూ, పైనుంచి కిందికి నగలు దిగవేసి అలంక రించిన అందమైన దాసీదీనూ. ఖలీఫాకు ఇమ్మని ఒక ఉత్తరం ఇస్తూ రాజుగారు, \" ఇంత స్వల్ప బహుమానాలు పంపుతున్నందుకు మీ ఖలీఫాకు నా క్షమా పణలు అందజెయ్యి. నే నాయనను ఎంత మనస్ఫూర్తిగా ప్రేమిస్తున్నానో ఆయనతో చెప్పు... కాని సింద్బాద్, నువిక్కడే ఉండి పోతే నేనింకా ఎంతో సంతోషిస్తాను. నీకు యావజ్జీవం ఏలోపం జరగనివ్వను. మీ ఖలీఫాకు ఈ బహుమానాలు మరెవరి ద్వారానైనా పంపుతాను. ఉండిపోతా వేమిటి? చెప్పు!\" అన్నాడు. \"నన్ను మన్నించండి, మహారాజా ! త్వరలోనే బస్రాకు ఓడ బయలుదేరు తున్నది. నా దేశాన్నీ, నా పిల్లలనూ, నా వారినీ చూడాలని చాలా ఆత్రంగా ఉంది. నన్ను వెళ్లనివ్వండి. మీ మేలు ఎన్నటికీ మరవను!” అన్నాను. నన్ను బలవంతాన ఉంచెయ్యాలన్న ఉద్దేశం ఆయనకు లేదు. అందుచేత ఆయన ఓడ సరంగునూ, ఆ ఓడలో ప్రయా ణిస్తున్న వర్తకులనూ రావించి, వారికి నన్ను వప్పగిస్తూ వెయ్యి హెచ్చరికలు చేసి, నా కేవు ఖర్చులు తానే ఇచ్చి, నాకు అంతు లేని బహుమానాలు అంటగట్టాడు. అవన్నీ ఇప్పటికీ నా వద్దనే ఉన్నాయి. నేను రాజుగారివద్దా, ఇతర మిత్రుల వద్దా సెలవు తీసుకుని ఓడ యెక్కి, అల్లా కరుణవల్ల, నేరుగా బస్రా చేరి అక్కడి నుండి బగ్దాదుకు వచ్చేశాను. ఓడ దిగు తూనే నేను రాజభవనానికి వెళ్లి ఖలీఫా దర్శనం చేసుకుని, ఆయనకు ప్రణామాలు చేసి. రాజుగారిచ్చిన ఉత్తరం అందించాను. ఖలీఫా నేను తెచ్చిన ఉత్తరం చదువు కుని బహుమతులు పరీక్షించి, \"ఇవి పంపిన రాజు నిజంగా కనిపించినంత ధనికుడేనా?” అని అడిగాడు. \"ప్రభూ, అందు కేమీ సందేహం లేదు. ఆయన ధనవంతుడే గాక న్యాయపరుడు, దక్షత గల పరిపాలకుడు. ఆయన కింద ప్రజలు ఎంత సుఖపడుతున్నారంటే రాజుకూ ప్రజలకూ మధ్య ఏ విధమైన పొరుపూపొచ్చెరమూ లేదు. ఆయన నిజంగా మనకు స్నేహపాత్రుడు, నమ్మదగినవాడు,” అని జవాబిచ్చాను. ఖలీఫా నాకు అనేక బహుమానాలూ, అధికారాలూ ఇచ్చి తన దర్బారు లేఖకు లను పిలిపించి నా అనుభవాలన్నీ రాయిం చాడు. నా కథను ఇతిహాస పత్రాలలో చేర్చమని ఉత్తరు విచ్చాడు. తరువాత నేను ఇంటికి వెళ్లి నా వారిని కలుసుకుని, ఎంతో గౌరవ మర్యాదలు అనుభవిస్తూ, ఏ లోటూ లేకుండా సుఖంగా కాలం వెళ్లబుచ్చ సాగాను.",
            "book_page_end": 38
        },
        {
            "title": "సిరిసంపదలు",
            "book_page_start": 39,
            "pdf_page_start": 53,
            "pdf_page_end": 62,
            "author": "సి. సుందరమ్మ",
            "genre": "నీతి కథ",
            "moral": "దురాశ అదుపులేని సంపదతో కలిసినప్పుడు వినాశనానికి దారి తీస్తుంది. అతిగా ఆశపడటం దుఃఖ హేతువు.",
            "keywords": [
                "కుంభకుడు",
                "కర్దముడు",
                "రేవతి",
                "బంగారం",
                "దురాశ",
                "పీడకల"
            ],
            "characters": [
                "కర్దముడు",
                "రేవతి",
                "కుంభకుడు (ముసలివాడు)",
                "రాజభటులు"
            ],
            "locations": [
                "దండకారణ్యం",
                "కుంభకవనం"
            ],
            "content": "పూర్వం దండకారణ్యంలో ఒక ప్రాంతాన్ని కుంభకవనం అని పిలిచేవారు. ఆ వనం కుంభకు డనే రాక్షసుడి దనీ, ఆ రాక్షసుడు ఆ అరణ్యంలోనే ఎక్కడో ఒక చోట, భూగర్భంలో పెద్ద కోట నిర్మించుకుని ఉంటున్నాడనీ జనం చెప్పుకునేవారు. అయితే, ఆ రాక్షసుణ్ణి చూసినవారు లేరు. అతను ఎవరినీ ఎన్నడూ బాధించలేదు. తలవని తలంపుగా అక్కడ నివసించే వారికి మేలు జరుగుతూండేది. కొందరికి బంగారం దొరికేది; కొందరు కట్టెలకోసం వెళితే మామూలు చెట్లమధ్యను అనుకోకుండా చందనం చెట్టు దొరికేది, కొందరు కలప కోసం చెట్లు నరికితే చెట్లబోదెలలో నగల మూటలుకూడా దొరికాయి. ఇదంతా కుంభ కుడి చలవేనని ఆ ప్రాంతాల వుండేవాళ్లంతా అనుకునేవారు. కుంభకుడంటే చాలా మందికి గౌరవభావం వుండేది. ఈ వనంలో అక్కడక్కడా కుటీరాలు వేసుకొని పేదవాళ్లు జీవిస్తూండేవారు. వారికి కావలిసిన అనేక పదార్థాలు అడవిలో దొరికేవి. కష్టపడి జీవించే వారికి జీవితం సుఖంగానే గడిచేది. అడవిలో ఉండే వాళ్లకు అప్పుడప్పుడూ విచిత్రమైన మను ములు కనపడేవారు. వారు అడవిలో నివ సించే మనుపులుకారు. కాని వాళ్లతో మాట్లాడి, సహాయపడినవారికి త్వరలోనే ఏదో ఒకమేలు జరిగేది. ఆ కనిపించిన మనిషి కుంభకుడేనని అడవిలో నివసించే వారు అనుకునేవారు. ఈ కుంభకవనంలో కర్దముడనే పేద వాడు ఒక కుటీరం వేసుకుని తన భార్య తోనూ, ఏడాది వయసుగల కొడుకుతోనూ జీవిస్తున్నాడు. అతని భార్య పేరు రేవతి. కొడుకుపేరు గోపాలుడు. కర్దముడు పాతి కేళ్ల వయసుగలవాడు. మంచి బలశాలి. రోజల్లా కష్టపడి అడవిలో కట్టెలుకొట్టి, కలపకోసి తన కుటుంబానికి సరిపడినంత సంపాదించుకునేవాడు. అతనికి కావలిసిన ఆహారపదార్థాలన్నీ అడవిలో దొరికేవి. అత నికి భార్యమీదా, కుమారుడిమీదా చాలా ప్రేమ. ప్రతిరోజూ అతను తన పని పూర్తి చేసుకున్నాక ఇంటికి తిరిగివచ్చేటప్పుడు భార్యకోసం సువాసనగల అడవిపువ్వులూ, కొలనులో తామరపువ్వులూ, రుచిగల పళ్లూ కోసి తెచ్చేవాడు. ఒకనాటి సాయంకాలం రేవతి వంట చేస్తున్నది. కర్దముడింకా అడవినుంచి ఇంటికి వచ్చేవేళ కాలేదు. \" మాకు జీవితం సుఖంగానే వెళ్లిపో తున్నదిగాని, నా భర్త ఇంత కష్టపడటం బాగాలేదు. అసలే శీతాకాలం. పొద్దు పోయి చలికి వణుకుతూ ఇంటికివస్తాడు. మా దగ్గిర పుష్కలంగా డబ్బుంటే ఈ బాధ లేదుగద!\" అనుకున్నది. ఆమెకు పొయిలో ఎర్రగాకాలే బొగ్గులు బంగారంలాగా కనపడ్డాయి. \" అది నిజంగా బంగారమైతే ఎంత బాగుండును!\" అనుకున్నది రేవతి. సరిగా అదే సమయానికి ఎవరో తలుపు తట్టిన చప్పుడయింది. తన భర్త మామూలు కన్న ముందేవచ్చి ఉంటాడనుకుని ఆమె లేచివెళ్లి తలుపు తీసింది. బయట ఎవరో ముసలివాడు, భుజాన గోనెసంచిలో ఏదో బరువువేసుకొని నిలబడి ఉన్నాడు. ఆయన చలికి వణుకుతూండటం గమనించి రేవతి, \" ఎవరు, తాతా? లోపలికి రా!” అన్నది. \" పుణ్యాత్మురాలివి, తల్లీ ! కాస్సేపు పొయిదగ్గిర చలికాచుకోనిస్తివా, కొంచెం సేపుండి నా దారిన నేపోతా ! చలికి ఎముక లన్నీ బిగుసుకుపోతున్నాయి,\" అన్నాడు ముసలివాడు. ముసలివాణ్ణి లోనికి రానిచ్చి రేవతి బుట్టలోనుంచి కూరలుతీసి ముసలివాడికి కూడా సరిపడేటట్టు వంట ప్రయత్నం సాగిం చింది. ముసలివాడు మాత్రం పొయ్యికి దగ్గిరిగా చేరి, \"మీకంతా సుఖంగా జరుగు తున్నదా, తల్లీ?” అని అడిగాడు. \" జరగకేం, తాతా? ఈ అడవిలో మాకు దొరకనిదేముందీ?” అన్నది రేవతి. కొంతసేవు గడిచింది. వంట పూర్తి కావచ్చింది. తన భర్త వచ్చేవేళ దాటి పోవటం గుర్తించి రేవతి కారణమేమిటా అని ఆశ్చర్యపడింది. ఆమె తన మనసులో అనుకుంటున్నది విన్నవాడిలాగా ముసలివాడు, \"కర్దముడు రోజూ ఇంత ఆలిస్యంచేస్తాడా, అమ్మా?” అని అడిగాడు. రేవతి నిర్ఘాంతపోయి, \"నీ కాయన తెలుసునా ఏమిటి, తాతా ?” అన్నది. \" ఎందుకు తెలీదు, తల్లీ? ఈ అడవిలో ఉండే అందర్నీ నేను బాగానే ఎరుగుదును. మీ ఇంటిపక్కగా ఎన్నిసార్లు వెళ్లానో!\" అన్నాడు ముసలివాడు. వంట పూర్తి అయిన కొంతసేపటికి కర్ద ముడు ఇల్లుచేరాడు. ముసలివాణ్ణి చూసి అతను గుర్తుపట్టలేదు, ఆశ్చర్యపడనూ లేదు. అతను భార్యతో, \" ఈ పూట మనకు అతిథి ఉన్నట్టుందే? నాకు ఆకలి దహిం చుకుపోతున్నది. త్వరగా భోజనంపెట్టు!\" అన్నాడు వేగిరపడుతూ. మగవాళ్లిద్దరూ భోజనంచేశాక, ముసలి వాడు రేవతితో, \" అమ్మా, నీ ధర్మాన ఈ పూటకు ఆకలిబాధ తీరిపోయింది. ఇక నాకు సెలవిప్పిస్తావా ?” అన్నాడు. వెంటనే కర్దముడు, \"ఇంత పొద్దు పోయి అడవిన పడి ఎక్కడికి పోతావు, బాబూ ! ఈ రాత్రికి ఇక్కడేపడుకో ! అసలే చలిరాత్రులు!” అన్నాడు. \" అవును, తెల్లవారి పోదువులే, తాతా. దాలిపక్కనే చాపవేస్తాను. గొంగళీ ఇస్తాను. వెచ్చగా పడుకో!” అన్నది రేవతి. ముసలివాడు ఇందుకు సమ్మతించాడు. రేవతి పిల్లవాడికి తిండిపెట్టి తాను తిన్నది. ముసలివాడు కుటీరంలో ఒకమూల పడు కుని త్వరలోనే గుర్రుపెట్టసాగాడు. ఇంకో మూల కర్దముడూ, రేవతీ పిల్లవాణ్ణి పెట్టు కుని పడుకున్నారు. చీకట్లో తన భర్త నవ్వుతున్నట్టు గ్రహించి రేవతి, \" ఎందుకు నవ్వుతున్నావు?” అని అడిగింది రహస్యంగా. \"ఎందుకా? ఈ కుంభకుడు చూడు. వాడికేం కర్మవచ్చింది? పాతాళంలో వాడికి ఒక పెద్ద ఊరంత కోట ఉంది. అంతులేని పరివారం ఉంది. అయినా ఈ చలిరాత్రి మన పంచన చేరి, మనం తినేతిండి తిని, దాలిగుంటపక్కన గొంగళీ కప్పుకుని నేల మీద పడుకున్నాడు !” అన్నాడు కర్దముడు, నిద్రపోతున్న ముసలివాడివేపు చూస్తూ. రేవతి భయంతో వణుకుతూ, \" కుంభ కుడా? రాక్షసుడా? ఈ సంగతి తెలిస్తే తలుపే తెరవకపోదునే!” అన్నది. \"వాడికి ఆతిథ్యం ఇవ్వటం మంచిపని చేశావు ! వాడు నిజంగా మంచివాడే. తనను బాగా చూసినవారికి ఎంత ఉపకారమైనా చేస్తాడు. నువు వాణ్ణి లోపలికి రానివ్వక పోతే ఏమైనా అపకారంచేసేవాడేమో ! భోజనంకూడా పెట్టావుగనక ఇప్పుడే మీ భయంలేదు,” అన్నాడు కర్దముడు. రేవతి ఆ ముసలివాణ్ణి గురించే ఆలో చిస్తూ నిద్రపోయింది. ఆమెకు మళ్లీ తెలివి వచ్చేసరికి బాగా తెల్లవారిపోయి ఉన్నది. రోజూ తెల్లవారక ముందే బయటికి వెళ్లే కర్దముడు ఇంకా నిద్ర పోతూనే ఉన్నాడు. ఆమె అతన్ని లేపి, \"చూడు, ఎంత పొద్దెక్కిందో? మనకన్న ముసలాడే నయం! అప్పుడే లేచి మనకు చెప్పనైనా చెప్పకుండా బయటికి వెళ్లి పోయినాడు!” అన్నది. \" సంచీ వదిలేశాడెందుకో ? మనకోసమే వదిలేసి ఉంటాడు! అందులో ఏమున్నదో చూద్దామా?” అంటూ కర్దముడు మూల నున్న సంచీని ఇవతలికి లాగి, దాని మూతికివున్న తాడును విప్పాడు. ఒక్కసారిగా రేవతికి కళ్లు జిగేలు మన్నాయి. ఏమంటే సంచీనిండా వేలకు వేలు బంగారు మొహిరీలు ఉన్నాయి! \"నేను చెప్పలేదా? ఆ ముసలాడు కుంభకుడే! ఇంకెవరి దగ్గిర ఉంటుంది ఇంత బంగారం? ఇదంతా మనదగ్గిర ఉన్నట్టు తెలిస్తే ప్రమాదం! అందుచేత ఖర్చుకు ఒక వంద మొహిరీలు ఉంచు కుని, మిగిలినవన్నీ చెట్టుకింద పాతేద్దాం!\" అన్నాడు కర్దముడు. భార్యాభర్తలిద్దరూ కలిసి మొహరీల సంచిని ఇంటికి ముందు చెట్టుకింద పాతే శారు. కర్దముడు ఆ రోజున మామూలు వేళకు అడవికి పోలేదు. అతడు ఖర్చు కోసం తీసిన బంగారం పట్టుకుని ఆనంద పడుతూ పట్నానికి బయలుదేరాడు. రేవతికిప్పుడు పరమానందంగా ఉంది. ఇక తన భర్త ఒళ్లు విరుచుకోనవసరం లేదు ; ఎంత ఖర్చుచేసినా తరగని డబ్బుంది. తన భర్త మామూలు వేళకు ఇల్లు చేరక పోతే అడవిలో ఏపాము కరిచిందో, ఏ చెట్టు విరిగి మీద పడిందోనని తాను హడలిపో నక్కర్లేదు, అతను అస్తమానం ఇంట్లోనే ఉండి పిల్లాడితో ఆడుకోవచ్చు, తనతో కబుర్లు చెప్పవచ్చు. ఆమె ఇంకా చాలా పగటికలలు కన్నది. కలపతో ఇంకా పెద్ద ఇల్లు వేసుకోవాలి. చుట్టూ పూలచెట్లు వేసుకోవాలి. పిల్లవాడికి ఆటవస్తువులూ, బొమ్మలూ, మంచి మంచి బట్టలూ కొనాలి. తనకూ తన పిల్లవాడికి బంగారు నగలు చేయించుకోవాలి, ఇంట్లోకి వెండిపాత్ర సామగ్రి కొనాలి. ఆమె ఈ విధంగా అనుకుంటూండగా కర్దముడు బండిమీద తిరిగివచ్చాడు. బండీనిండా ఇంటికి కావలిసిన వస్తువులు అనేకం వున్నాయి. ఆ వస్తువులు చూసి రేవతికి పరమా నందమయింది. \"బండీకూడా కొనేశాను. పట్నం పోవా లంటే ఎట్లాగూ బండి కావలిసిందేగద ! ఇంత డబ్బు పెట్టుకుని అంత దూరం ఎవడు నడుస్తాడు?” అన్నాడు కర్దముడు. అతని వాలకం చూస్తే పట్నంలో బాగా తాగి వచ్చినట్టు కనబడ్డాడు. \"తీసుకుపోయిన డబ్బంతా అయి పోయిందా? లేక ఏమన్నా మిగిలిందా?” అని రేవతి అడిగింది. \"అయిపోతే ఇంకా లేదా?” అన్నాడు కర్దముడు కోపంగా. \"ఉంటేమాత్రం; ఉన్నదంతా అట్లా అర్థంలేకుండా ఖర్చు చేసుకుంటారా?” అన్నది రేవతి. \"నన్నడగటానికి నువ్వెవరు? నా యిష్టం! పంతం వచ్చిందంటే నేను బంగారమంతా ఇవాళే ఖర్చుచేసేస్తాను!\" అంటూ కర్ద ముడు ఆమెను తన్నాడు. ఆమె ఎన్నడూ భర్తచేత ఒక్క మాటకూడా పడి ఎరగదు. అతనిలో ఇంత మార్పు వచ్చినందుకు ఆమె విచారించింది. అయినా అతనికి ఎదురు చెప్పటం తనదే తప్పని అనుకున్నది. అదిమొదలు కర్దముడు రోజూ చెట్టు కింద తవ్వి అంతులేని బంగారం తియ్య టమూ, బండి ఎక్కి పట్నానికి పోవ టమూ, బండీ పట్టినన్ని వస్తువులు కొన టమూ, తప్పతాగి ఇంటికి రావటమూ చెయ్యసాగాడు, ఈ వస్తువులు పెట్టుకోవటానికి చోటు లేదు. కుటీరంలో కూచోటానికి చోటు లేదు. ఎన్నో వస్తువులు ఆరుబయట ఉంచెయ్యవలిసి వచ్చింది. అవి ఎండ కెండి, వానకు తడిసి చెడిపోసాగాయి. రేవతి ఏమాత్రం అభ్యంతరం చెప్పినా కర్దము డామెను చితకతన్నేవాడు. ఐశ్వర్యం హెచ్చినకొద్దీ రేవతికి జీవి తంలో సుఖం తగ్గిపోసాగింది. ఇప్పుడు కర్దముడికి తనమీదా, పిల్లవాడిమీదా కాస్త కూడా ఆపేక్ష లేదు. అతని మనస్సంతా బంగారంమీదా, తాగుడుమీదా ఉన్నది. ఆ బంగారం ఎంత త్వరగా ఖర్చయిపోతుందా అన్నట్టుగా అతను ప్రతిరోజూ అనేక పనికి మాలిన వస్తువులూ, ఖరీదైన వస్తువులూ కొంటున్నాడు. \"ఇంతకన్న ఇదివరకే సుఖంగా ఉన్నాం!” అనుకున్నది రేవతి. తాను ఏదో ఒకటి చెయ్యకపోతే త్వరలోనే తన భర్త మిగిలిన బంగారకూడా తగలేస్తాడని పించింది. ఆమె అతనితో పోట్లాడింది. \"ఈ బంగారం అసలు నీది కానేకాదు. ముసలివాడు నాకోసమే వదిలి పెట్టి పోయాడు. ఇంత ఖర్చవుతున్నదిగాని నాకు కావలిసిన వస్తువు ఒక్కటీ అమరలేదు. అన్నిటికన్న ముఖ్యంగా మనకు పెద్ద ఇల్లు అవసరం!\" అన్నదామె. \" నీకేదన్నా కావలిస్తే నన్నడగరాదా? బంగారం నీచేతికిస్తే ఎట్లా ఖర్చుపెట్టాలో నీకు తెలీదు!\" అంటూ కర్డముడు పట్నం నుంచి పనివాళ్లను తీసుకువచ్చి లంకంత ఇల్లు కట్టించనారంభించాడు. ఇల్లు ఎంతకూ పూర్తి అయేటట్టు కనిపించలేదు; ఈ లోపుగా బంగారం తరిగిపోయింది. కర్దముడు ఇంటో లేని సమయంలో ఒకనాడు రేవతి పనివాణ్ణి ఒకణ్ణి పిలిచి, \" ఈ చెట్టుకింద తవ్వు!” అన్నది. వాడు ఎంతో సేపు తవ్వినాకగాని గోతం దొరక లేదు. దానిలో చాలా కొద్ది మొహిరీలే మిగిలివున్నాయి. \" ఇంతేనా?\" అన్నది రేవతి ఆదుర్దాగా, సంచి విదిలిస్తూ. ఆమె భయపడినంతా అయింది. బంగారం అయిపోయింది. బంగారం అయిపోవటమే అయితే అంత ఇబ్బంది ఉండకపోను. 'అంతకన్న ఘోరమే జరిగింది. ఆ సాయంకాలం తన భర్తకోసం రాజభటులు వచ్చారు. అప్పుడు కర్దముడు తప్పతాగి ఉన్నాడు. \" నీకు నిక్షేపం దొరికిందిట! రాజుగారికి ఎందుకు తెలియజేయలేదు? నిన్ను పెడ రెక్కలు విరిచి కట్టి తెమ్మని రాజుగారి ఉత్తరువయింది!” అన్నారు రాజభటులు కర్దముడితో. \"పెడరెక్కలు విరిచి కడతారుగా?” అంటూ కర్దముడు వారిమీద గొడ్డలితీసు కుని కలియబడ్డాడు. రాజభటులు కత్తులు దూసి కర్దముణ్ణి పొడిచారు. ఇదంతా చూస్తున్న రేవతి కెవ్వున అరిచింది. ఆమెకు స్పృహ తప్పింది. ఆ మైకంలో ఆమెకు తనను ఎవరో పిలుస్తున్నట్టు వినపడింది. ఆ మె కళ్లు తెరిచి చూసింది. “ రేవతీ, రేవతీ?” అని కర్దముడే ఆమెను పిలుస్తున్నాడు. అప్పుడే తూర్పు తెల్లవారు తున్నది. దాలిగుంటపక్క ముసలివాడు కంబలి కప్పుకుని నిద్రపోతున్నాడు. రాజ భటులు లేరు, ఏమీలేదు! \"ఏమిటి అలా ఏడుస్తున్నావు? పీడకల రాలేదు గద!” అన్నాడు కర్దముడు రేవతిని చూసి నవ్వుతూ. ఎప్పటిలాగా తన భర్త మళ్లీ కనిపించే సరికి రేవతికి పట్టరాని ఆనందం కలిగింది. \"అవును! చాలా చెడ్డ కల వచ్చింది!” అన్నదామె. భార్యా భర్తలు మాట్లాడుకుంటూ ఉండగా ముసలివాడుకూడా లేచాడు. \" సూర్యోదయం కాబోతున్నది. నేను బయలుదేరాలి. నాకింత గంజి పొయ్యి,” అన్నాడు కర్దముడు. \" తల్లీ, నేనిక వెళ్లి వస్తాను!\" అన్నాడు ముసలివాడు. \"ఉండు, తాతా ! నీక్కూడా కాస్త గంజి ఇస్తాను. ఎంత దూరం పోతావో, ఎక్కడ అన్నం తింటావో!” అన్నది రేవతి. \"లేదు, ఇప్పటికే ఆలస్యమైపోయింది,” అంటూ ముసలివాడు బయలుదేరాడు. \" తాతా, నీ మూట తీసుకోకుండా పోతున్నావు!” అని కర్దముడు కేకేశాడు. \" అదికూడా ఎందుకులే, బాబూ? మోత చేటు! అందులో మీకు పనికివచ్చేదేమన్నా ఉంటే వాడుకోండి!” అన్నాడు ముసలివాడు. \" నేను చెప్పలేదా? నీకు బహుమానం!” అన్నాడు కర్దముడు రేవతిని చూసి నవ్వుతూ. ఆమె కంగారుగా, \"నాకేమీ వద్దు! తాతను పట్టుకుపోనీ!” అన్నది. కర్దముడు మూలనున్న మూట ఎత్తి, \"అమ్మ, ఎంత బరువుందో! బంగార మేమో?” అన్నాడు. \" వద్దు, వద్దు! మనకున్న సిరిసంపదలు చాలు ! పరిగెత్తుకుపోయి ఆ మూటను ఆ తాతకు వప్పగించు!\" అన్నది రేవతి మరింత గాభరాతో. \" సరే. నీ యిష్టం !” అంటూ కర్దముడు మూటతో బయటికి వెళ్లాడు. రేపతి గుండెమీదినుంచి పెద్ద బరువు దిగిపోయినట్టయింది. వల్లమాలిన సిరి సంపదలపల్ల దుఃఖమేగాని సుఖం లేదని ఆమె తనకు వచ్చిన కలద్వారా అదివరకే బాగా తెలుసుకుని ఉన్నది.",
            "book_page_end": 48
        },
        {
            "title": "భువనసుందరి - 9",
            "book_page_start": 49,
            "pdf_page_start": 63,
            "pdf_page_end": 70,
            "author": "చందమామ బృందం",
            "genre": "గ్రీకు పురాణగాథ",
            "moral": "శత్రువుపై మోసం ద్వారా గెలిచినా, దాని ఫలితంగా రక్తపాతం, వినాశనం తప్పవు. అసూయ, పగ పతనాన్ని తెస్తాయి.",
            "keywords": [
                "ట్రోయ్ యుద్ధం",
                "కొయ్యగుర్రం",
                "రూపధరుడు",
                "భువనసుందరి",
                "హత్యాకాండ",
                "బలిదానం"
            ],
            "characters": [
                "రూపధరుడు",
                "ప్రతాపుడు",
                "అరిభయంకరుడు",
                "భువనసుందరి",
                "జాలిని",
                "రారాజు",
                "నవయోధుడు",
                "వజ్రకాయుడు"
            ],
            "locations": [
                "ట్రోయ్ నగరం",
                "ఈజిప్టు",
                "సముద్రతీరం"
            ],
            "content": "[గ్రీకులకూ ట్రోజనులకూ భువనసుందరిమూలాన ప్రారంభమైన యుద్ధం అపసానదశకు వచ్చింది. ఉభయపక్షాలా ఉత్తమయోధులు మరణించారు. ట్రోయ్ ని పట్టుకోవటానికి రూపధరుడు ఒక యుక్తి పన్నాడు. దాని ననుసరించి గ్రీకులు ఒక కొయ్యగుర్రం తయారు చేసి దాని కడుపులో కొందరు యోధులను ఉంచి, గుర్రాన్నీ, చౌర్యనాథుడనే వేగులవాణ్ణి, సముద్రతీరాన వదలి తమ నౌకలలో వెళ్లిపోయినట్టు నటించారు. ట్రోజనులు ఆ గుర్రాన్ని తమ నగరంలోకి తెచ్చుకుని విజయోత్సాహంలో ముణిగి ఉన్నారు.] బయట ఈ తతంగమంతా జరుగుతూ ఉంటే, గుర్రంలోపల ఉన్న గ్రీకు యోధులు ప్రాణాలరచేత పట్టుకుని గడ గడలాడిపోయారు. దోర్దండుడు నిశ్శబ్దంగా ఏడవసాగాడు కూడా. నవయోధు డొక్కడే రాయిలాగా ఉండిపోయాడు. తీక్షదృష్టి విసిరిన బల్లెం కొయ్యగుర్రాన్ని భేదించి తన తలకు సమీపంలోనే పొడుచుకువచ్చినా అతను చలించలేదు. పైపెచ్చు, ఎప్పుడు బయటపడి తన పరాక్రమం చూపుదామా అన్నట్టుగా, తన కత్తిపిడిని చేతితో పట్టు కుని. మాటిమాటికీ రూపధరుడికేసి చూడ సాగాడు. ఈ దాడికి నాయకుడు రూపధరుడే. సాయంకాలంవేళ భువనసుందరి తన భర్త అయిన అరిభయంకరుడితో సహా గుర్రాన్ని చూడవచ్చింది. ఆమె తన భర్తను రంజింపజేసే మిష మీద గుర్రంచుట్టూ, తిరిగివస్తూ, మధ్యమధ్య దాన్ని తట్టుతూ, గుర్రంలో ఉన్న యోధులలో ఒక్కొక్కడి భార్య గొంతునూ అనుకరించింది. వారిని పేర్లు పెట్టి పిలిచిందికూడా గుర్రంకడుపులో, రూపధరుడికి సమీపంగా కూచుని ఉండిన ప్రతాపుడూ, దేవమయుడూకూడా, ఆమె తమ పేర్లు పిలిచినప్పుడు లేచి బయటికి ఉరకబోయారు! వారిని రూపధరుడు సకాలంలో వారించాడు. రాత్రి అయింది. పగలల్లా విజయోత్స వాలు జరిపి అలిసిపోయిన ట్రోయ్ పౌరులు ప్రాణాలు సొమ్మసిల్లి గాఢనిద్రలో ముణిగి పోయారు. ఎక్కడా ఒక్క కుక్కకూడా మొరగటంలేదు. ఒక్క భువనసుందరి మాత్రం మేలుకుని ఉన్నది. ఆమె గదికి వెలపల ఒక గుండ్రని దీపం వెలుగుతున్నది. ఇది గ్రీకులకోసం ఏర్పాటుచేసిన సంకేతం. అర్ధరాత్రి అయింది. చంద్రోదయం కాబోతున్నది. ఆ సమయాన చౌర్యనాధుడు పిల్లిలాగా నగరం దాటి వెళ్లి, వజ్రకాయుడి సమాధివద్ద అఖండం వెలిగించాడు. అదే సమయాన ప్రత్యామ్నాయుడు, సముద్రం మీద దూరాన వేచిఉన్న గ్రీకునౌకలు బయలుదేరి రావచ్చు నన్నట్టుగా, ఒక దివిటీ ఊపాడు. సంకేతం అందినట్టుగా రారాజు తమ నౌకలలో దీపాలు వెలిగించాడు. గ్రీకు నౌకలు తీరానికేసి రాసాగాయి. రారాజు సంకేతం చూస్తూనే ప్రత్యా మ్నాయుడు కొయ్యగుర్రంవద్దకు వెళ్లి చిన్న గొంతుతో, \"అంతా సిద్ధం!” అని లోపలివాళ్లకు తెలిపాడు. వెంటనే రూప ధరుడు దోర్దండుడితో, \" గుర్రం తలుపు తెరిచెయ్యి!\" అన్నాడు. గుర్రండొక్కలో తలుపు తెరుచు కున్నది. ఒకయోధుడు ఆత్రంగా బయటికి దూకి, మెడ విరిగి అక్కడే చనిపోయాడు. తరవాత తాటినిచ్చెన బయటికి వచ్చింది. గ్రీకుయోధులు ఒక్కొక్కరే నిశ్శబ్దంగా దిగి వచ్చారు. వారిలో కొందరు నౌకలలో వచ్చేవారికోసం కోట ద్వారాలు తెరవ టానికి పరిగెత్తారు, మరికొందరు రాజ సౌధం వెలపల నిద్రమత్తుతో జోగుతున్న పహరావాళ్లమీదపడి చంపేశారు. ప్రతాపుడికి తన భార్య అయిన భువన సుందరి ఆలోచన తప్ప మరొక ఆలోచన లేదు; ఆయన భువనసుందరి ఉండే ఇంటి కేసి పరిగెత్తాడు. ఆ తరవాత భీభత్సం ఆరంభమయింది. వెన్నెలలో గ్రీకువీరులు వీధుల వెంట బయలుదేరి దారుణహత్యాకాండ ప్రారం భించారు. నిరాయుధులజోలికి పోమని రూపధరుడు భువనసుందరికీ, ఆమె అత్త గారికి మాట ఇచ్చాడేగాని, గ్రీకులు ఈ మాట దక్కించుకోలేదు. వారు ప్రతి ఇంటి లోకీ జొరబడి నిద్రపోతున్న స్త్రీ, వృద్ధుల గొంతులుకూడా కోసేశారు. వర్ధనుడూ, ఆయన భార్యా. కూతుళ్ళూ ఒక ఆలయంలో వెళ్లి దాక్కున్నారు. వర్ధ నుడు గ్రీకులతో తలపడటానికి సిద్ధమైనాడు గాని ఆయన భార్య బతిమాలింది. \"నీవు వృద్ధుడివి. ఇప్పుడు వెళ్ళి ఏమి యుద్ధం చేస్తావు? ప్రాణాలతో ఉండు, అదే పది వేలు!\" అన్నది. వర్ధనుడు భార్య మాటలు మన్నించాడు. కాని అంతలోనే, తన కుమారులలోనే ఒకణ్ణి గ్రీకులు తరుముకుంటూ రావటమూ, నవయోధుడు అతన్ని పొడిచి చంపటమూ ఆయన కళ్లపడింది. ఇది చూసి సహించ లేక వర్ధనుడు ఆలయంనుంచి బయటికి ఉరికి, గ్రీకులకు దొరికిపోయాడు. గ్రీకులు ఆయనను రాజభవనంవద్దకు ఈడ్చుకు పోయి ద్వారంవద్ద చంపేశారు. భువనసుందరి ఇంటికి ప్రతాపుడితో బాటు రూపధరుడుకూడా వెళ్ళాడు. ఇద్దరూ కలిసి అరిభయంకరుడితో చాలా సేపు యుద్ధం చేశారు. చివరకు భువన సుందరే అరిభయంకరుణ్ణి వెనకపాటున పొడిచింది. అతను చనిపోయాడు. ప్రతాపుడు తన భార్యను, దొరకగానే చంపుదామనే ఇంతకాలమూ అనుకుంటూ వచ్చాడుగాని ఆమె నవమోహనాకారం చూడగానే ఆయన బుద్ధి మారిపోయింది. ఆయన తన కత్తిని విసిరిపారేసి, భువన సుందరిని చెయ్యిపట్టుకుని తమ నౌకల వద్దకు తీసుకువెళ్ళాడు. ప్రత్యామ్నాయుడు ట్రోజను అయివుండి కూడా గ్రీకులకు తోడ్పడినవాడు. ఈ సంగతి మరిచిపోయి కొందరు గ్రీకులు ప్రత్యామ్నా యుడు కొడుకులలో ఒకణ్ణి గాయపరిచారు. మరొకణ్ణి చంపటానికి వీధులవెంట తరమ సాగారు. ఈ సమయంలో రూపధరుడు అడ్డపడి ప్రత్యామ్నాయుడి కొడుకులను కాపాడటమే గాక, ప్రత్యామ్నాయుడి ఇంటి ద్వారానికి ఒక చిరతపులి చర్మం వేల గట్టించాడు. గ్రీకులు ఆ యింటిజోలికి పోకూడదనటానికి అది గుర్తు. ఇదేవిధంగా ప్రశంసనుడి ఇల్లుకూడా గ్రీకుల ఆగ్రహానికి గురికాకుండా వదలివేయబడింది. ట్రోయనగరంలో గ్రీకులు హత్యాకాండ ఆరంభించగానే, వర్ధనుడి పెద్దకుమార్తె అయిన జాలిని బుద్ధిమతీదేవి ఆలయానికి పరిగెత్తిపోయి దాక్కున్నది. కాని గ్రీకులు ఆమెను పట్టుకుని తీసుకుపోయినారు. ప్రాణాలతో చిక్కిన ట్రోజను స్త్రీలందరూ గ్రీకులకు ఉంపుడుగత్తెలు కావటం తప్ప గత్యంతరంలేదు. జాలినిని రారాజు తన ఉంపుడుగత్తెగా ఎన్నుకున్నాడు. హత్యాకాండ ముగిసినాక గ్రీకులు ట్రోయ్ నగరాన్ని కొల్లగొట్టారు, గోడలు పడగొట్టారు, ఇళ్లకు నిప్పుపెట్టారు, దేవతలకు బలులు పెట్టారు. దోచినదెల్లా పంచుకున్నారు. వీరసింహుడి భార్య నవయోధుడి వంతు అయింది. ఆమె కొక పసిపిల్లవాడున్నాడు. వాణ్ణి గ్రీకు యోధులండరూ కూడబలుకుని రహస్యంగా చంపేశారు. వజ్రకాయుడు ప్రేమించిన ప్రమోదిని భవిష్యత్తుగురించి గ్రీకులమధ్య కొంత వాగ్వాదాలు జరిగాయి. \"ట్రోయ్ పతన మైన తరవాత ప్రమోదినిని నా సమాధివద్ద బలి ఇవ్వండి!” అని చనిపోతూ వజ్ర కాయుడు తన మిత్రులను కోరిఉన్నాడు. అతను ఇటీవల తన కొడుకుకూ, మరి కొందరు గ్రీకులకూ కలలో కనిపించి, ప్రమోడినిని బలి ఇవ్వకపోతే గ్రీకు బలా లకు స్వదేశానికి వెళ్లే ప్రాప్తి లేకుండా చేస్తానని బెదిరించాడుట. అంతగా ప్రేమించిన ప్రమోదినిని వజ్ర కాయుడికి అర్పించకపోవటం అపచార మవుతుందని కాంశుకుడు అన్నాడు. కాని రారాజు ప్రమోదిని బలికి పూర్తిగా వ్యతి రేకించాడు. \" ఇప్పటికే చాలా రక్తపాతం జరిగింది! అదీగాక చచ్చిపోయినవాడి హక్కులను బతికిఉన్న స్త్రీతో ముడిపెట్టట మేమిటి? ఇది చాలా అసంగతంగా ఉన్నది,” అని ఆయన వాదించాడు. \"నీవంతు వచ్చిన జాలినిని తృప్తిపరచ టానికై, ఆమె చెల్లెలి ప్రాణాలకు అడ్డు బడుతున్నావు!\" అని కొందరు గ్రీకులు రారాజును బహిరంగంగా ఆక్షేపించారు. వాదం కాస్తా తగాదాగా మారింది. ఇంక ప్రమాదం జరుగుతుందని రూపధరుడు అడ్డుతగిలి, మిగిలినవారి ఇష్టానుసారం జరగనిమ్మని రారాజుకు సలహా ఇచ్చాడు. ప్రమోదినిని బలి ఇవ్వటం ఖాయ మయింది. ఆమెను తీసుకువచ్చే పని రూప ధరుడికే వప్పజెప్పారు. బలికర్తగా వజ్ర కాయుడి కొడుకు నవయోధుడే స్వయంగా నిలబడ్డాడు. గ్రీకు సైనికులందరి సమక్షంలో, వజ్రకాయుడి సమాధివద్ద, ప్రమోదిని బలి చేయబడింది. తరువాత ఆమెకు గ్రీకులు శాస్త్రోక్తంగా అంత్యక్రియలు జరిపారు. వర్థనుడి భార్య రూపధరుడివంతు అయింది. కానీ ఆమె గ్రీకుల అవినీతికి కడుపుమండి రూపధరుడు మొదలైనవారి నందరినీ ఘోరంగా శాపనార్ధాలు పెట్ట సాగింది. ఏ విధంగానూ ఆమె నోరు మూయ లేక గ్రీకులు ఆమెను చంపి సముద్రంలో పారేసి ముందుకు సాగివెళ్లారు. తిరుగుప్రయాణంలో గ్రీకుప్రముఖులు తలా ఒకదారీ అయినారు. వారిలో కొందరు తమ దేశాన్ని చేరనేలేదు. ట్రోయ్నుంచి కదిలిపోయే ముందు రారాజుకూ, ఆయన తమ్ముడైన ప్రతాపుడికి మధ్య తగాదా వచ్చింది. \"గాలి అను కూలంగా ఉన్నది, వెంటనే ప్రయాణ మవుదాం!” అన్నాడు ప్రతాపుడు. \" బుద్ధి మతీదేవికి బలు లివ్వకుండాపోతామా ?” అన్నాడు రారాజు. \"బుద్ధిమతీదేవి మనకేం ఒరగ బెట్టిందని బలులిస్తాం? ఆమె మన శత్రువులకే తోడ్పడింది ! \" అన్నాడు ప్రతా పుడు. ఆ తగాదాలో ఇద్దరూ చీలిపోయారు. వారు తిరిగి జీవితంలో కలుసుకోనేలేదు. రారాజూ, నవయోధుడూ, వృద్ధుడైన నవద్యోతుడూ, నేరుగా ఇంటికి తిరిగి వెళ్లారు. ప్రతాపుడుమాత్రం గాలి అనుకూ లించక తుపానులో చిక్కుకుని, తన నౌక లను చాలాభాగం పోగొట్టుకుని, ఈజిప్టు తీరం చేరి, అనేక సంవత్సరాల అనంతరం భువనసుందరితో సహా ఇల్లు చేరేలోగా రారాజును ఎవరో హత్య చేసేశారు. ట్రోయ్ యుద్ధం ఆఖరుదశలో కొయ్య గుర్రం పథకం ఆలోచించి, ట్రోయ్ పతనం కావటంలో గొప్ప పాత్ర నిర్వహించిన రూప ధరుడు ఇంటికి చేరటానికి పదేళ్లు పట్టింది. అతని ప్రయాణాలు అతి విచిత్రమైనవి. ఈ విధంగా ట్రోయనగరం పతన మయింది. గ్రీకులు ధ్వంసం చెయ్యక పూర్వం అది ప్రపంచంలో గల ఉత్తమ నగరాలలో ఒకటి. గ్రీకులు నాశనం చేసిన అనంతరం దానిని పునర్నిర్మించి ఎందరో రాజులు—ప్రశంసనుడి సంతతివారు — ఏలారు గాని, దాని పూర్వపు ఔన్నత్యం ఎన్నడూ తిరిగి రాలేదు. [అయిపోయింది]",
            "book_page_end": 56
        },
        {
            "title": "పోటీ కానుక",
            "book_page_start": 57,
            "pdf_page_start": 71,
            "pdf_page_end": 72,
            "author": "బి. శ్రీకాంతరావు",
            "genre": "నీతి కథ",
            "moral": "దురాశ పతనానికి హేతువు. ఇతరుల దాతృత్వాన్ని చూసి అతిగా ఆశపడకూడదు.",
            "keywords": [
                "రాజు",
                "రైతు",
                "చిలగడదుంప",
                "సభికుడు",
                "బహుమతి",
                "దురాశ"
            ],
            "characters": [
                "రాజు",
                "రైతు",
                "రైతు భార్య",
                "సభికుడు",
                "భటుడు"
            ],
            "locations": [
                "రాజధాని",
                "రాజసభ"
            ],
            "content": "పూర్వం ఒక రాజుగారికి ఒక రైతుస్నేహితు తుండేవాడు. రాజుగారు వేటకు వెళ్లినప్పు డల్లా ఈ రైతు ఇంట ఒక పూట ఉండి, చిలగడ దుంపలు కాల్పించుకు తిని, తన నగరానికి తిరిగివస్తూ ఉండేవాడు. ఇలా ఉండగా రైతు ఒకనాడు రాజ ధానికి వెళ్లవలసి వచ్చింది. రైతు భార్య ఒక కట్టెడు చిలగడ దుంపలు మూటగట్టి ఇచ్చి, \"రాజుగారికి చిలగడ దుంపలంటే మహా యిష్టం! వీటిని తీసుకుపోయి ఆయ నకు కానుకగా ఇయ్యి!” అన్నది. \"ఓసి పిచ్చిదానా, రాజుగారు ఇటువంటి కానుకలను చూసి ఏమనుకుంటారు?” అన్నాడు రైతు తన భార్యతో. \"ఇంత దూరంనుంచి నువు తీసుకు పోయినందుకు వారు తినకపోతారా ఏమిటి? ఫరవాలేదు లే! ఏమీ అనుకోరు, పట్టుకెళ్లు!\" అన్నది రైతు భార్య. భార్య మాట ఎందుకు తీసెయ్యాలని రైతు చిలగడ దుంపల మూట ఎత్తుకుని రాజధానికి బయలుదేరాడు. దారిలో అతడు తన మూటలో నుంచి చిన్న చిన్న దుంపలు ఏరి కొరికి తింటూ నడవసాగాడు. తీరా అతడు రాజధానికి చేరేసరికి మూటలో ఒకే ఒక చిలగడదుంప, బాగా పెద్దది, మిగిలింది. \"దీనిని రాజుగారి కిస్తాను. ఆయన ఎన్నడూ ఇంత పెద్ద దుంప చూసి ఉండడు!\" అనుకున్నాడు రైతు. రాజుగారి దర్శనంకోసం రైతు రాజసభ వద్దకు వెళ్లి తొంగి చూశాడు. లోపల సభ జరుగుతున్నది. రైతు బయట నిలబడ్డాడు. కొంత సేపటికి సభ ముగిసింది. రాజుగారు బయటికి వచ్చి తన స్నేహితుడైన రైతును చూసి పలకరించి, కుశల ప్రశ్నలు చేశాడు. రైతు మూటలోనుంచి చిలగడ దుంప తీసి, \" తమకోసం తెచ్చాను!” అన్నాడు. రాజు పరమానందంతో చిలగడ దుంపను తీసుకుని, పక్కనే ఉన్న భటుణ్ణి పిలిచి, \"ఒరే ఈ బహుమానాన్ని మన ఖజానాలో భద్రం చేయించు. తరువాత, కోశాధికారి నడిగి వెయ్యి మొహరీలు తెచ్చి ఈ రైతుకు బహుమానంగా ఇయ్యి!” అన్నాడు. తరవాత రాజుగారు రైతుకేసి తిరిగి, \" మనం భోజనానికి పోదాం పద !” అన్నాడు. ఎవరో ఊరూ పేరూ లేని రైతొకడు ఒక చిలగడదుంప తెచ్చి ఇస్తే రాజుగారు వాడికి వెయ్యి బంగారు మొహరీలు బహుమతి ఇవ్వటమేగాక, తనతోబాటు భోజనంకూడా పెట్టి పంపాడని రాజసభలో ఉండే వారి కందరికీ తెలిసిపోయింది. రాజుగారు ఇంత దాత అయినప్పుడు లాభం ఎందుకు పొందగూడదనే ఉద్దేశంతో, ఒక సభికుడు మర్నాడు ఉత్తమజాతి గుర్రాన్ని ఒకదాన్ని కొని రాజుగారి వద్దకు తెచ్చి, \"మహారాజా, ఈ మేలుజాతి అశ్వాన్ని తమకు కానుకగా ఇచ్చుకుంటున్నాను, అనుగ్రహించండి!” అన్నాడు. ఒక్క చిలగడదుంపకే వెయ్యి మొహరీ లిచ్చినవాడు ఈ గుర్రానికి ఇంకెంత బహు మతి ఇస్తాడోగదా అని సభికుడు ఆశపడ్డాడు. ఈ సంగతి రాజుగారు గ్రహించాడు. ఆయన తన పక్కనే ఉన్న భటుణ్ణి పిలిచి, “ఒరే, మన ఖజానాలో దాచమని ఒక చిలగడగుంప పంపాను, దాన్ని తీసుకురా!” అని వాడి చెవిలో రహస్యంగా చెప్పాడు. భటుడు వెళ్లి త్వరలోనే చిలగడదుంపతో తిరిగి వచ్చాడు. రాజుగారు ఆ చిలగడ దుంపను సభికుడికి ఇస్తూ, \"వెయ్యి మొహ రులు చేసే చిలగడదుంప! నాకు నువు గుర్రం కానుకగా ఇచ్చినందుకు నేను దీన్ని నీకు బహుమతి చేస్తున్నాను!\" అన్నాడు. సభికుడి ఆశ నిరాశ అయిపోయింది. అతని దురాశకు తగిన శాస్తి జరిగిందని సభికులు తమలో తాము చెప్పుకున్నారు.",
            "book_page_end": 58
        },
        {
            "title": "మిత్రభేదం (గేయకథ)",
            "book_page_start": 59,
            "pdf_page_start": 73,
            "pdf_page_end": 76,
            "author": "విద్వాన్ విశ్వం",
            "genre": "గేయకథ",
            "moral": "చెప్పుడు మాటలకు లొంగి, స్వార్థంతో మిత్రులను చంపే నీచుల పద్ధతి రాజధర్మానికి విరుద్ధం.",
            "keywords": [
                "మిత్రద్రోహం",
                "నక్క",
                "సింహం",
                "ఒంటె",
                "స్వార్థం",
                "గేయకథ"
            ],
            "characters": [
                "సింహము (మృగరాజు)",
                "సంజీవకుడు (ఒంటె)",
                "దమనకుడు (కాకి)",
                "చతురకుండు (నక్క)",
                "క్రవ్యముఖుడు (తోడేలు)"
            ],
            "locations": [
                "అడవి",
                "కాన"
            ],
            "content": "ఒంటె - కాకి కథ :\nసరి యని ఆ కథ - సంజీవకుండు\nస్థిరబుద్ధి నిటు వచించెను మెల్లమెల్ల\nఅనగననగా నొక్క - అడవి, సింహమ్ము\nతన రాజ్యమునుసేయు - తరుణమ్మునందు\nతన బిడారును తప్పి - చనిన ఒంటొకటి\nవనిలోన జొచ్చి రాజును చేరియుండె.\nఒకసారి మదగజ - మ్మొకటి సింహమ్ము\nకకవిక చేసిన - కదలాడలేక\nపడియున్న సింహమ్ము - పథ్యమ్ము లేక\nకడనున్నవానిని - కానకు బంపె.\nకాకి నక్కయు వెనుకకు వచ్చి పలికె\nఏకడ నే మాంస-మేని కన్పడదు.\nవిపినమ్ములో మీరు - వేటాడలేరు\nతపియింతు రెట్లు ప-థ్యముకూడ లేక.\nఅని ఒంటె జంపిన - ఆహారచింత\nమన కుండదన్న సిం-హము కోపగించి\nఅభయమిచ్చినదాని - హత్య పాపమ్ము\nశుభము కాదెప్పుడు - చూడు డింకేదొ.\nఅని గదిరించిన - నవి యుక్తి పన్ని\nఘనులు రాజులు మిమ్ము - కాపాడవలయు\nనన్నుచంపి తినుండు - నన్ననె నక్క.\nఅన్నన్న ! మాంసాశు - లన్న సోదరులు\nచంపకూడ దటంచు - చంపుడు నన్ను\nచంపు డన్నది పులి - సరి అది తప్పు\nనన్ను చంపు డటంచు నా కాకి అన్న\nచిన్నదానవు చాల - వన్నది నక్క.\nఅపుడు మాటకెకదా - అనునివి అనుచు\nవిపరీత మెంచక - వెఱ్ఱదౌ ఒంటె\nనన్ను చంపుండని - అన్నదో లేదొ\nవిన్నంతనే అవి - విఱుచుక పడియె\nనీచు లీవిధముగా - నీతి మాలెదరు\nరాచవారికి వారె - రక్తులయ్యెదరు\nఅనుచు సంజీవక_మ్మా కథ చెప్పె.\nమనరాజు చెవిలోన - మంత్రించె నెవడొ\nచెప్పుడు మాటలు - చెఱచు నందఱను\nమరి దొర నను జంపు మాటలో నిజము\nఎరుగుట యెట్లు నా - కెరిగింపు మింక\nదమనకుడు :\nదాని కేమున్నది - తప్పక నిన్ను\nఆనక కోపమ్ముతో నీక్ష సేయు\nఆ రీతి కనుగొని - అది కనుగొనుము\nఈ రహస్యము చెప్ప - కేరికిగూడ\nఅని నక్క సంజీవ-కుని వీడి, కరట\nకుని చెంత కఱిగి తా వినిపించె నెల్ల:\nదమనకుడు :\n\"చెడిపితి వారల - స్నేహమ్ము నెల్ల\nవిడిపోయినా రింక - కడచె నా గాథ ”\nకరటకుడు :\nనేస్తుల యెడబాపు - నీతి కాదయ్య\nవాస్తవమ్మున కది - వక్ర మార్గమ్ము\nపగ టేపుటది సుల-భమ్మె లోకమున\nసగ బెట్టుటది కష్ట-సాధ్యమ్ము మనకు\nచెట్టును పడగొట్టు - శక్తియే కాని\nచెట్టు నెత్తగలే ది-సీ పెద్ద గాలి.\nదమనకుడు :\nపాడి యెఱుంగక - పల్కెద విట్లు\nచీడగా శత్రుని - చెఱపనే వలయు\nమన మంత్రిపదవిని - మసిజేసి వీడు\nమనకు శత్రుండయ్యె - మాయావి కాడె\nకావున వానిని - కడముట్ట జేయు\nటే విధి తప్పు కా దేల యీ వాదు ?\n-\nకత చెప్పినట్లుండె - కావున వినుము\nచతురకుం డనువాని - సామ్యము వినవె?\nకరటకుడు :\nఏమిటా కధ విన-నిచ్చ జనించె\nధీమంతుడా చెప్పు – మేమిటా వార్త?\nదమనకుడు :\nకల దొక్క అడవి అం-దుల మృగరాజు\nసులభుడు వజ్రదంష్ట్రుండనువాడు\nచతురకుండను నక్క సచివు డాతనికి\nజతక్రవ్యముఖుడను - సచివ వృకమ్ము.\nఒకనాడు సింహ మే-దో వేట కఱుగ\nఒక చోట కనుచున్న - ఒంటె కాన్పించె\nఒంటెను చంపి లో-నున్న బాలకుని\nఇంటికి తెచ్చి మృ-గేంద్రమ్ము సాకె.\nదొర, మంత్రు లిద్దఱు - తరుణుడు వీడు\nసరిసమానమ్ముగ - చనవుతో దిరుగు\nనలుగురు మిత్రులై - నానా విధముల\nకలత లెఱుంగక - కాలమ్ము గడప\nఒకసారి సింహ మిం-కొక యేను జెనకి\nవికలాంగమై యుండె - వేటాడలేక\nమఱి మంత్రు లెల్లెడ - తిరిగి వేసారి\nతరణోష్ట్రమును చంపి - దొరకిచ్చినారు.\nసరి నీట మునిగి వే-గిర మిదే వత్తు\nతరువాత తింద మీ - వర మాంస మనుచు\nమృగపతి యరిగిన - వృకము నీక్షించి\nచతురకుం డిట్లనె - చాతుర్య మొప్ప.\nఆకలి గొంటివా - అయ్యొ కాసంత\nపీకిన నేమిలే - వెఱవక తినుము\nఆ మాట విని నిజ-మ్మనుచు తోడేలు\nఆ మాంస మొక్కింత - అటునిటు కది పె\nఈ లోన సింహమ్ము - నేతెంచి చూచి\nఏలొకొయిది యెల్ల - యెంగిలై పోయె\nఅని కోపగింపగా - అటు మంత్రి జూపె\nపనిగొని నక్క వెం-టనె వృకమ్మెఱిగి\nపరువెత్తి పోయె ఆ-తరుణమ్మునందె\nదఱి దాపు సందేగు - సరుకు బిడారు\nఒంటెకు మెడలోన - నుంచిన గంట\nకంటికి కనరాక - గణగణ మ్రోగె.\nఅద నిది యని నక్క - అనె : ధర్మరాజు\nబెదిరించుచును వచ్చె - పిల్ల ఒంటియను\nచంపితివని నిన్ను చంపు నాతండు ”\nకంపించి సింహమ్ము - గట్టి మాటంచు\nపారిపోయెను దూర దూరమ్ముగాను\nతీరె బాధ యటంచు - తెంపఱి నక్క\nకడుపు నిండుగ తిని - కలవరమ్ముడిగె\nతడయక సులువుగా - తన పని చేసె.",
            "book_page_end": 62
        },
        {
            "title": "తోడేలు దుర్మరణం",
            "book_page_start": 63,
            "pdf_page_start": 77,
            "pdf_page_end": 78,
            "author": "టి. శంభుదాసు",
            "genre": "జంతు కథ",
            "moral": "తెలివైన ఉపాయంతో శత్రువును సులభంగా ఓడించవచ్చు.",
            "keywords": [
                "కుందేలు",
                "తోడేలు",
                "ఉపాయం",
                "పగ",
                "దుర్మరణం",
                "తెలివితేటలు"
            ],
            "characters": [
                "కుందేలు",
                "తోడేలు",
                "కుందేలు పిల్లలు"
            ],
            "locations": [
                "అడవి",
                "కుందేలు ఇల్లు"
            ],
            "content": "కుందేలును నక్కకు పట్టివ్వటానికి తోడేలు చేసిన ప్రయత్నం కాస్తా వృథా అయిపోగానే తోడేలుకు కుందేలు మీ ద `ఎక్కడలేని ఆగ్రహం వచ్చింది. అది కుందేలుమీద పగబట్టి, కుందేలు కుటుంబాన్ని సర్వ నాశనం చేయబూనుకున్నది. కుందేలు ఎటైనా వెళ్లితే చాలు, తోడేలు పొంచివుండి ఇంట్లో ప్రవేశించి కుందేలు పిల్లలలో ఒకదాన్ని తిని వెళ్ళిపోయేది. ఇలా ఒకటి రెండు సార్లు జరిగాక కుందే లుకు మనశ్శాంతి లేకుండా పోయింది. కుందేలు తన ఇంటికి మరమ్మత్తులు చేయించి, తలుపులకు గట్టి గడియలు పెట్టించి, తోడేలు ఆట కొంతవరకు కట్టిం చింది. పిల్లలు దాక్షునేటందుకు పెట్టెలు చేయించి వాటికి బీగాలు అమర్చింది. తోడేలుకూడా కుందోలు చేసిన బందో బస్తు గమనించి, తన పగ తీర్చుకునే టందుకు అవకాశం ఎట్లా సంపాదించాలా అని ఆలోచించ సాగింది. ఆలోచించగా ఆలోచించగా దానికొక గొప్ప ఉపాయం తట్టింది. ఒకనాడు, అది పరిగెత్తుకుంటూ కుందేలు ఇంటికి వెళ్ళి, దబదబా తలుపు తట్టింది. \"ఎవరు వారు?\" అన్నది కుందేలు. \" నేను తోడేలును, తమ్ముడూ ! చప్పున తలుపు తియ్యి, నీకు పుణ్యం వుంటుంది ! నన్ను వేటకుక్కలు తరుముకొస్తున్నాయి!” అన్నది తోడేలు ఆదుర్దాగా. తన పిల్లలను అవతలి గదిలో దాచి, కుందేలు తలుపు తెరిచింది. తోడేలు మట్టి కొట్టుకుని, రొప్పుతూ లోపలికి వచ్చింది. కుందేలు వాకిలి పక్కనే ఉన్న పెట్టె మూత తెరిచి, \" ఇందులో దాక్కో, అన్నా. వేటకుక్కలు యిక్కణ్ణించి వెళ్లిపోగానే బయటికి వద్దువుగాని!” అన్నది. తన ఎత్తు పారిందని సంతోషిస్తూ తోడేలు పెట్టెలోకి వెళ్ళింది. కుందేలు పెట్టెమూసి బీగం బిగించింది. తరవాత తన పిల్లలంద రిని బయటికి తీసింది. పిల్లలు ముందు గదికి వచ్చి ఆడుకోసాగాయి. తోడేలు పెట్టెలోనుంచి, \"తమ్ముడూ, కుక్కలన్నీ వెళ్లిపోయాయేమో చూస్తావా?” అని కేక వేసింది. \" ఇంకా ఒక కుక్క వాకిలి దగ్గిర వాసన చూస్తున్నదే!\" అన్నది కుందేలు, నవ్వ వద్దని తన పిల్లలకు సంజ్ఞచేస్తూ. కుందేలు అటూ ఇటూ తిరుగుతూ ఏదో పనిమీద ఉన్నట్టు పసికట్టి, తోడేలు, \"ఏం చేస్తున్నావు, తమ్ముడూ?” అని అడిగింది. \"నిప్పు చేస్తున్నాను!\" అన్నది కుందేలు. \"దేనికి, తమ్ముడూ?” అన్నది తోడేలు. \" నీకు కాస్త టీ పోద్దామని!\" అన్నది కుందేలు. మరి కాస్సేపుండి తోడేలు, \" ఆ చప్పుడేమిటి, తమ్ముడూ?” అన్నది. \"నీళ్లు తెర్లటం!\" అన్నది కుందేలు. ఇంకొంచెం సేపుండి తోడేలు కంగారుగా \"పెట్టెను ఏమిటి చేస్తున్నావు, తమ్ముడూ?” అని అడిగింది. \"నీకు ఊపిరి ఆడటానికై పైమూతలో చిల్లులు పెడుతున్నాను!\" అన్నది కుందేలు. మరి కాస్సేపుండి తోడేలు బాధగా, \"అమ్మో! ఏమిటో చురుకు చురుకు మంటున్నాయి, తమ్ముడూ!” అన్నది. \"గోమార్లయి ఉంటాయి. రెండో వేపుకు పొర్లు!\" అన్నది కుందేలు. తోడేలు రెండో వేపుకు పొర్లింది, కాని ఏమీ లాభం లేకపోయింది. పెట్టెమూతలో చేసిన కంతలలోనుంచి కుందేలు సలసలా కాగే నీళ్ళు పోయసాగింది. తోడేలు కొంత సేపు గిలగిలా కొట్టుకుని చివరకు పెట్టెలోనే ప్రాణాలు విడిచింది. ఆ విధంగా కుందేలుకు తోడేలు పీడ విరగడ అయింది.",
            "book_page_end": 64
        }
    ],
    "statistics": {
        "total_stories": 13,
        "author_counts": {
            "చక్రపాణి": 1,
            "చందమామ బృందం": 6,
            "విశ్వం": 1,
            "కె. సూర్యప్రకాశరావు": 1,
            "సి. సుందరమ్మ": 1,
            "బి. శ్రీకాంతరావు": 1,
            "విద్వాన్ విశ్వం": 1,
            "టి. శంభుదాసు": 1
        },
        "genre_counts": {
            "సంపాదకీయం": 1,
            "పౌరాణికం": 1,
            "జాతక కథ": 1,
            "ఫాంటసీ": 1,
            "బేతాళ కథ": 1,
            "నీతి కథ": 3,
            "హాస్యం": 1,
            "సాహస యాత్ర": 1,
            "గ్రీకు పురాణగాథ": 1,
            "గేయకథ": 1,
            "జంతు కథ": 1
        }
    }
}
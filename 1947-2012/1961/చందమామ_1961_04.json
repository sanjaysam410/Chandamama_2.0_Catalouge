{
    "book_id": "చందమామ_1961_04",
    "stories": [
        {
            "title": "భార్యకు తగిన భర్త",
            "book_page_start": 2,
            "pdf_page_start": 16,
            "pdf_page_end": 18,
            "author": "ఎం. ఎల్. పతి",
            "genre": "జానపద కథ",
            "moral": "కోరికల సాధన కోసం మోసగించినా, అది ఎప్పుడో ఒకప్పుడు బయటపడుతుంది.",
            "keywords": [
                "దంపతులు",
                "మోసం",
                "కోడిమాంసం",
                "పన్నాగం",
                "పుట్టిల్లు"
            ],
            "characters": [
                "సూరయ్య",
                "మంగమ్మ",
                "మంగమ్మ తల్లి"
            ],
            "locations": [
                "ఒక ఊరు",
                "రావి చెట్టు తొర్ర"
            ],
            "content": "ఒక ఊళ్ళో సూరయ్యా, మంగమ్మా అని కాపు దంపతు లుండేవాళ్ళు. సూరయ్య రోజూ పొద్దున్నే పొలానికి వెళ్ళి సాయంత్రా నికి ఇంటికి వచ్చేవాడు. మంగమ్మ ఇంటి దగ్గిరే ఉండి ఇంటినీ, తన పెంపుడు కోళ్ళనూ చూసుకునేది. ఆమెకు కోళ్ళు పెంచడమంటే చాలా యిష్టం. అందువల్ల ఆ ఊరివాళ్ళంతా తమ కోడిపిల్లల్ని పెంప కానికి మంగమ్మ దగ్గిరికి తెచ్చి, అవి పెద్ద వైన తర్వాత ఓ రెంటిని ఆమెకిచ్చి మిగతావి పట్టుకెళ్ళేవాళ్ళు. అలా మంగమ్మ దగ్గిర పాతిక, ముప్ఫై కోళ్ళు పోగయాయి.\nసూరయ్యకు కోడి మాంసమంటే బలే ఇష్టం. ఓ కోడిని కోసి వండమని అతను ఎన్నోసార్లు భార్యనడిగాడు. కాని ఆవిడ ససేమీ ఒప్పుకోలేదు.\nఆలోచించి ఆలోచించి సూరయ్య ఒక పన్నాగం పన్నాడు. అతను ఓనాడు భార్యతో,\n\"ఏమేవ్, మంగూ! నిన్న ఓ స్వాములవారు కనిపించాడు. మన పొలం ఈ మధ్య సరిగా పడటంలేదు కదూ? అందుకు కారణ మేమిటని అడిగాను. అందుకాయన ఏం చెప్పాడంటే—మన ఊరి చివర రావి చెట్టున్నది చూశావా? ఆ చెట్టు తొర్రలో పంటల దేవుడున్నాట్ట. అందుకని రోజూ ఆ తొర్రలో కోడిమాంసం కూర ఉంచి వెనక్కు తిరిగి చూడకుండా వెళ్లిపోవాలన్నాడు. అలా ఒకనెల రోజులపాటు చేస్తే పంటలదేవుడు అనుగ్రహించి మన పాలం బాగా పండు తుందిట,” అని చెప్పాడు.\nఈ మాటలు విని మొదట మంగమ్మ గాభరా పడిపోయింది; తరవాత, ఎంతో సేవు ఆలోచించి, పొలం బాగా పండుతుంది గదా అని తన మనస్సును సమాధాన పరుచుకుని, తన భర్త చెప్పినట్టు చెయ్యటానికి ఒప్పుకుంది.\nఆ నాటినుంచి మంగమ్మ రోజూ ఒక కోడిని కోసి, మసాలా వేసి కూరచేసి, అన్నంతో పాటు కట్టి తీసుకుపోయి, ఊరి చివర ఉన్న రావిచెట్టు తొర్రలో పెట్టి, వెనక్కు తిరిగి చూడకుండా ఇంటికి చక్కా వచ్చేది. మంగమ్మ వెళ్లిపోగానే సూరయ్య చెట్టుమీది నుంచి దిగి, తొర్రలోనుంచి మూట తీసి, సంతోషంగా కోడిమాంసం భోజనం ఆర గించేవాడు.\nఒక నెల గడిచింది. మంగమ్మ ఆఖరు కోడిని కూడా కోసేసింది. కాని భర్త చెప్పిన పంటల దేవుడి అనుగ్రహం ఏమీ కనిపించలేదు.\nఈ దేవుడిలో ఏదో మోసమున్నదని ఆమెకు అనుమానం తగిలింది.\nఅందుచేత మంగమ్మ ఆ రోజు భోజనం చెట్టుతొర్రలో ఉంచి మామూలు ప్రకారం వెనక్కు తిరిగి చూడకుండా వచ్చెయ్య టానికి మారుగా, కొంతదూరం వచ్చి ఒక చెట్టు వెనక దాగి, ఏం జరుగుతుందోనని చూడసాగింది.\nఇంకేముందీ? సూరయ్య రావిచెట్టు దిగి వచ్చి తొర్రలోనుంచి భోజనం తీసుకుని తినటం మంగమ్మ కంటపడింది. ఆమె అగ్గి మీద గుగ్గిలమైపోయి గబగబా వెళ్లి మొగుడి వీపుమీద చేతులు నొప్పి పుట్టేదాకా కొట్టి\nతరవాత నోటికి వచ్చినట్టు తిట్టి, \"ఇక ఈ మొగుడితో సంసారం నావల్లకాదు,\" అంటూ ఇంటికి వచ్చేసింది.\nఆమె తన పుట్టింటికి వెళ్లిపోవటానికి నిశ్చ యించుకున్నది. మూటా ముల్లే ఒక పెద్ద గంపలో సద్దుకుని, ఇరుగు పొరుగు అమ్మ లక్కలకు వీడ్కోలు చెప్పటానికి వెళ్లింది. తన భార్య వెనకగా సూరయ్యకూడా ఇంటికి వచ్చాడు. తన భార్య ఎత్తుగడ అర్థం చేసు కున్నాడు. భార్య ప్రయాణానికి సిద్ధం చేసు కున్న గంపలో దూరి కూర్చున్నాడు.\nమంగమ్మను అమ్మలక్కలు సాగనంప వచ్చారు. ఆమె తన ఇంటిని ఆఖరుసారి చూసుకుని బావురుమని ఒక శోకం పెట్టి, తన గంపను ఎత్తించుకుని పుట్టింటికి వెళ్లి పోయింది.\nపుట్టిల్లు చేరుతూనే మంగమ్మ వలవలా ఏడ్చి తల్లితో తన భర్త చేసిన మోసమంతా చెప్పింది.\nతల్లి మంగమ్మను ఓదార్పుతూ, \"ఊరుకో, తల్లీ! అయిందేదో అయింది. ఇక నువు ఆ మనిషి మొహం చూడనేవద్దు. ఇక్కడే ఉండిపో!” అన్నది.\nఆమె తన కూతురు గంపలో ఏం తెచ్చు కున్నదీ చూద్దామని దాని మూత పైకి ఎత్తే సరికి సూరయ్య గభాల్న అందులో నుంచి బయటికి దూకి, \"నేనే, అత్తా! నీ అల్లుణ్ణి!” అన్నాడు నవ్వుతూ.\nఇది చూసేసరికి అత్తకు మండిపో యింది. తనమీద పడి తినటానికని తన కూతురూ, అల్లుడూ పన్నాగం పన్ని వచ్చా రనుకుని ఆమె వాళ్ళిద్దరినీ బయటికి గెంటేసి, తన గడపలో అడుగు పెట్టటా నికి వీల్లేదన్నది.\nమంగమ్మ గత్యంతరం లేదని తెలుసు కుని, ఆ మొగుడితోనే కాపరం చెయ్య నిశ్చ యించుకుని, అతడి వెంట ఇంటికి తిరిగి వచ్చేసింది.",
            "book_page_end": 4
        },
        {
            "title": "శమంతకమణి (గే.క.)",
            "book_page_start": 5,
            "pdf_page_start": 19,
            "pdf_page_end": 22,
            "author": "ఉత్పల సత్యనారాయణాచార్య",
            "genre": "పౌరాణిక కావ్యం",
            "moral": "భగవంతుని లీలలను ఎవరూ ఊహించలేరు. భక్తి, శరణాగతి వల్ల కష్టం నుండి విముక్తి కలుగుతుంది.",
            "keywords": [
                "కృష్ణుడు",
                "జాంబవంతుడు",
                "శమంతకమణి",
                "రామాయణం",
                "అవతారం"
            ],
            "characters": [
                "శ్రీ కృష్ణుడు",
                "జాంబవంతుడు (ఎలుగుఖేడు)",
                "జాంబవతి",
                "రుక్మిణి",
                "దేవకి",
                "వసుదేవుడు"
            ],
            "locations": [
                "గుహ",
                "ద్వారక"
            ],
            "content": "ఆ చీకటి గుహలోనికి అడుగులలో అడుగులిడుచు; ఒదిగి ఒదిగి శ్రీ కృష్ణుడు ఒంటరిగా పోయినాడు. \nకొంత దూర మేగు సరికి కూన నొకని లాలించుచు, వ్రేలగట్టియున్న మణిని వ్రేలితోడ చూపి యొకతి — \"అనగ అనగ ఒక్కరాజు. ఆతడు వేటకు వెళ్ళెను. దారిలోన ఒక సింహము బారి కతడు పడి త్రెళ్ళెను. ఆ సింహము జూలు పట్టి అటు నీటు కుదిలించి కూల్చి, ఎలుగురాజు నీకీ మణి ఇష్టమెనగ తెచ్చినాడు. ఏడువకుము, సుకుమారా ! అడుకొనుము ఈ మణితో,” అని యిట్టులు పాడుచుండ విని కృష్ణుడు అటకేగెను. కృష్ణునిగని ఆమె దడిసి కెవ్వున పెనుకేకవేసె. అంత జాంబవంతు డొక్క గంతున అటకేగుదెంచె. ఒక్కుమ్మడి కృష్ణునిపై ఉవ్వెత్తుగ దూకినాడు. నిలు నిలుమని శ్రీకృష్ణుడు ఎలుగును ఎదిరించినాడు. గోళ్ళతోడ ఎలుగుజేడు గ్రుచ్చి గ్రుచ్చి కుదిపినాడు. పిడికిలించి శ్రీకృష్ణుడు పిడి గ్రుద్దులు గ్రుద్దినాడు.\nఎలుగుఖేడు, శ్రీకృష్ణుడు ఇవ్విధముగ ఇరువదియొక దినములు వెనుదీయకుండ దీమసమున పోరాడిరి. వేటకాండ్రు పదిరోజులు వేచినారు గుహవాకిట— \"బ్రతికియున్నచో కృష్ణుడు బయలుపడడె ఇన్నాళ్ళకు?” అని తలంచి వేటకాండ్రు ఆచోటును విడిచిపోయి, యాదవులకు ఈ అశుభము ' భేదించుచు తెలిపినారు. ఆ వార్తను విని రుక్మిణి, దేవకీ వసుదేవు లెంతో దుఃఖించుచు, తొట్రిల్లుచు, దుర్గను కొల్వగ నేగిరి. గౌరిదేవి వారలపై కనికరించి నట్లప్పుడు 'గోవిందుడు కుశలం'బని దేవళమున ధ్వనియించెను ! ద్వారకలో కృష్ణునికై బోరున దుఃఖించినారు; దాయాదులు తిలపిండపు దానము లొనరించినారు. అందుచేత కృష్ణు డచట అమితబలుం డగుచుండెను; ఎలుగుఖేడు నానాటికి బలహీనుం డగుచుండెను.\nకృష్ణుని పిడికిటి పోటుల కృశియించిన ఎలుగుకోడు. మూర్ఛ మునిగి —— తెప్పరిల్లి, మ్రొక్కి యిట్లు పలికినాడు. \"ఓ మహాత్మ! దేవాదులై ఓడింపగలేరు నిన్ను ! ననుబోలిన వారల కిక నిను గెల్వగ శక్యమగున? దేవా ! నిజ మెఱిగింపుము త్రేతాయుగమం దుండిన శ్రీరాముడ వీవు కాద ! సీతాపతి వీవుకాద ! తాళ తరువుల నొకట \" కూలనేసిన వాని, వాలి నొక బాణమున నేల గూల్చిన వాని, జలధిపై కోపించి చాపమెత్తిన వాని; తలలు పది రక్కసుని తఱిగివేసిన వాని, శరణు చొచ్చిన వాని సాకగల్గిన వాని, పురుషులకె మోహంబు పుట్టజేసెడువాని, నన్ను ఏలినవాని, నా స్వామియగువాని, నిన్ను శ్రీరామునిగ నేను భావించెదను !”\nఅని నుతింపగ కృష్ణుడు తన అవతారము వినిపించెను. భల్లుకపతి భక్తితోడ పదముల సాగిలి మ్రొక్కెను. శ్రీకృష్ణుడు జాలిపడుచు చేతులతో నిమిరినంత, ఎలుగుణేని శ్రమదీళెను; ఎంతయె సంతోషించెను. తన కూతును జాంబవతిని అనుపమ సౌందర్యవతిని పిలిచి తెచ్చి శ్రీకృష్ణుని పెండ్లియాడుమని కోరెను. కన్యతో శమంతకమును కట్నముగా సమర్పించి, పంపించెను ఎలుగురాజు పరమానందము నొందుచు. \" ఈ రత్నముకోస మేను ఇంతదూర మేతెంచితి ; ఇంతకంటె మంచి రత్న మిచ్చట సంపాదించితి !” అని పలుకుచు జాంబవతిని అలరించుచు శ్రీకృష్ణుడు వచ్చుచుండ— దేవళమున వసుదేవాదులు చూచిరి. మృతినొందినవాడు మరల బ్రతికి వచ్చినట్టు తోప, మహదానందము నొందిరి, మంగళహారతు లిచ్చిరి. ఆ రుక్మిణి కన్నీరులు ఆనందాశ్రువు లాయెను ! జాంబవతిని కౌగిలించి సాదరముగ గొనిపోయెను. (సశేషం)",
            "book_page_end": 8
        },
        {
            "title": "జ్వాలాద్వీపం - 16",
            "book_page_start": 9,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "సాహస ధారావాహిక",
            "moral": "బలమైన శత్రువును ఎదుర్కోవడానికి తెలివైన వ్యూహాలు, మిత్రుల సహాయం అవసరం.",
            "keywords": [
                "జ్వాలాద్వీపం",
                "భల్లూకరాయుళ్ళు",
                "ఏకపాదుడు",
                "కంధుడు",
                "ఉగ్రదత్తుడు",
                "రహస్యం"
            ],
            "characters": [
                "ఉగ్రదత్తుడు",
                "రుద్రుడు",
                "కంధుడు",
                "ఏకపాదుడు",
                "చంద్రసేన"
            ],
            "locations": [
                "జ్వాలాద్వీపం",
                "బిలం",
                "కంధుడి రహస్య ప్రదేశం",
                "ఏకపాదుడి కోట"
            ],
            "content": "[ఉగ్రదత్తుణ్ణి, అతడి స్నేహితులైన రుద్రారుద్రుల్నీ తీసుకుని పులిరాయుళ్ళు, జ్వాలా ద్వీపానికి బయలుదేరారు. వాళ్ళను ఆకాశంలో భల్లూకరాయుళ్ళు ఎదుర్కొన్నారు. ఉగ్ర దత్తుడున్న భయంకరపక్షి ఒక కొండ మీన దిగింది. అక్కడ కొందరు భల్లూకరాయుళ్ళు అతణ్ణి వెంటబెట్టుకుని, ఒక రహస్య బిలం గుండా బయలుదేరారు. తరవాత — ]\nభల్లూకరాయుళ్ళు బిల ద్వారాన్ని మూయ గానే, లోపల అంతా గాఢాంధకారమయింది. ఉగ్రదత్తుడు అడుగు వేయబోయి కాలు జారటంతో ముందుకు పడబోయాడు. కాని, అంతలోనే ఒక భల్లూకరాయుడు అతడి భుజం పట్టుకుని ఆపుతూ, \" తొందరపడకు. మనం యిరవై మెట్లు దిగి గాని, బిలం అడుగుభాగాన్ని చేరలేం. ఇదుగో, మనకు దారి చూపే వెలుగు!” అంటూ కట్టుకున్న ఎలుగు చర్మాల్లో నుంచి ధగధగ ప్రకా శిస్తున్న ఒక మణిని బయటికి తీశాడు. ఆ వెంటనే, అతడి అనుచరులిద్దరూ కూడా తమ వద్ద వున్న మణులను బయటికి తీసి, మెట్లు దిగసాగారు.\nభల్లూకరాయుళ్ల చేతుల్లో మెరిసిపోతున్న మణులను చూస్తూనే ఉగ్రదత్తుడు ఎంతో ఆశ్చర్యపడ్డాడు. చీకటిలో దారి చూసుకు నేందుకు కాగడాలూ, కొవ్వొత్తులూ లేనందున, ఈ వెలలేని మణులను వీళ్ళు కాగడాలుగా వాడుకుంటున్నా రన్నమాట.\n\"ఈ ద్వీపంలో చమురు, దొరకదా? వెలుగు కావాలంటే, ఈ మణులు తప్ప మరో సాధనం లేదా?” అని అడిగాడు ఉగ్రదత్తుడు.\n\"చమురా? ఏమిటదీ? ఓహెూఁ, దాన్ని గురించి యిక్కడకు బానిసలుగా వచ్చిన మీ దేశంవాళ్ళు చెప్పగా విన్నాం,” అన్నా డొక భల్లూకరాయుడు.\nఉగ్రదత్తుడు వాళ్ళను గురించి ఆలో చిస్తూనే, ఇరవై మెట్లు దిగి, బిలం అడుగుభాగాన్ని చేరాడు. బిలం ఏమంత విశాలమైనదికాదు. దాని వెడల్పు ఒక గజం కన్న ఎక్కువ వుండదు. ఎత్తు కొన్నిచోట్ల అయిదడుగులూ, మరికొన్ని చోట్ల పదడు గులవరకూ వుంటుంది.\n\"ఈ బిలం ఎక్కడికి పోతుంది? ఇంతకూ మీరు నన్ను పులిరాయుళ్ళనుంచి కాపాడింది, మరొక భల్లూకరాయుడికి బాని సగా అమ్మేందుక్కాదు గదా?” అన్నాడు ఉగద్రత్తుడు.\nభల్లూకరాయుళ్ళలో ఒకడు నవ్వాడు, మరొకడు కోపంగా గద్దించాడు, మూడవ వాడు, ఉగ్రడత్తుడికేసి చూస్తూ, \"నిన్ను బానిసగా చేసేందుకే తీసుకుపోతున్నవాళ్ళ మయితే, నీకీ బిల మార్గం తెలియకుండా కళ్ళకు గంతలు కట్టి వుండేవాళ్ళం. మను ఘల్ని బానిసలుగా పుపయోగించుకునే వాళ్లం మేంకాదు, పులిరాయుళ్ళు. అయినా మీ దేశంవాళ్ళనందర్నీ నమ్మేందుకు లేదు. మీవాళ్ళే కొందరు బానిసల్ని పట్టుకొచ్చేం దుకు, పులిరాయుళ్ల నాయకుడైన ఏకపాదు డికి సహాయం చేస్తున్నారు. నాగవర్మ అనే వాడు తెలుసా?\" అన్నాడు.\n\"ఇది చాలా చిత్రమైన ద్వీపం,\" అను కున్నాడు ఉగ్రదత్తుడు. అంతలోనే అతడికి పులిరాయుళ్ళ చేజిక్కిన తన స్నేహితులు రుద్రారుద్రులూ, సామంతరాజు సుదర్శ నుడి కుమార్తె చంద్రసేనా గుర్తుకువచ్చారు.\n\"తెలుసు. వాడు....” ఉగ్రదత్తుడు మాట ముగించేలోపలే, మరొక భల్లూక రాయుడు మొదటివాణ్ణి గట్టిగా కనురుతూ, “నువ్వు చాలా అధికప్రసంగి వవుతున్నావు. మన నాయకుడు చెప్పి పంపిన దేమిటి?” అన్నాడు తీవ్రంగా.\nమొదట మాట్లాడిన భల్లూకరాయుడు కుక్కిన పేనులా అయిపోయాడు. మణు లను అరచేతిలో పెట్టుకుని ముందు ఇద్దరు భల్లూకరాయుళ్ళూ, మధ్య ఉగ్రదత్తుడూ, అతడికి వెనకగా మరొక భల్లూకరాయుడూ మౌనంగా బిలం వెంట నడవసాగారు. రెండు మూడు నిమిషాల కాలం అలా ' నడిచేసరికి, ఎదురుగా బిలం మూసుకుపోయినట్టు, అడ్డంగా నిలువెత్తు రాయి ఒకటి కనిపిం చింది. ముందు నడుస్తున్న భల్లూక రాయుడు, అక్కడ ఆగి, రాతిలో కొంచెం పల్లంగా వున్న చోట చూపుడు వేలితో నొక్కాడు. రాయి కొంచెం కదిలినట్టయింది. ఆ వెంటనే దాని వెనక నుంచి, 'శరభం!' అన్న పిలుపు విన వచ్చింది. దానికి జవా బుగా ముందున్న భల్లూకరాయుడు 'భల్లూకం!' అన్నాడు పెద్దగా. రాయి తలు పులా కిర్రుమంటూ కొద్దిగా తెరుచుకున్నది. ఎలుగుబంటి చర్మాలు ధరించి, పెద్ద కత్తి నొకదాన్ని పట్టుకొని వున్న భటుడొకడు రాతి తలుపు పక్కనుంచి తొంగి చూశాడు.\n'శరభం', 'భల్లూకం' అన్న మాటలు ఆ రాత్రికి భల్లూకరాయుళ్ళు నిర్ణయించు కున్న సంకేతాలని ఉగ్రదత్తుడు గ్రహిం చాడు. వీళ్ళుకూడా ఇరవైనాలుగ్గంటలూ శత్రుభయంతో సతమతమై పోతున్నారని అతడు ఊహించాడు.\n\"ఒక్కడేనా దొరికింది! తతిమ్మావా ళ్ళేమయారు?\" అన్నాడు కావలి భటుడు.\n\"వాళ్ళ సంగతి మా కేమీ తెలియదు. అయినా, గబ్బిలాయిలా బిలాన్ని అంటి పెట్టుకుని వుండే నీకు ఈ వైనాలన్నీ\nఎందుకు?\" అంటూ ముందున్న భల్లూక రాయుడు, రాతి తలుపును సొంతం తెరిచి ముందుకు వెళ్ళాడు. అతడి వెసకగా మిగి లినవాళ్ళు కూడా బయలుదేరారు.\nఉగ్రదత్తుడు, భల్లూకరాయుళ్ల వెంట బిలంలో చాలా దూరం నడిచాడు. అయినా, దానికి అంతం వున్నట్టు కనబడలేదు. బిలంలో అనేక చోట్ల పైనుంచి వెలుగు పడు తున్నట్టూ, కొన్ని కొన్ని ప్రాంతాల్లో ఎవరో, బిలం గోడల వెనుక మాటలాడుతున్నట్టు కూడా అతడికి అనుమానం కలిగింది. ఈ భల్లూకరాయుళ్ల నాయకుడు కంధుడు పులి రాయుళ్ల ధాటికి తట్టుకోలేక, ఇలాంటి రహస్య ప్రదేశాల్లో కాలం గడుపుతున్నాడని ఉగ్రదత్తుడు అనుకున్నాడు.\nహఠాత్తుగా ముందు నడుస్తున్న భల్లూక రాయుడు ఆగి, తన అరచేతిలో వున్న మణిని గట్టిగా గుప్పెటలో బిగించి, దాన్ని నేలబారుగా నాలుగైదుసార్లు వూపాడు. ఆ వెంటనే భూమి బద్దలవుతున్నట్టు పెద్ద ధ్వని అయింది. చూస్తూండగానే భల్లూక రాయుడి పాదాల దగ్గిర భూమి విచ్చినట్టయి, అందులోనుంచి కళ్లను మిరుమిట్లు కొలిపేలా వెలుగు పైకి వచ్చింది.\n\"ఇక్కడ ఇరవైఒక్క మెట్లున్నవి! జాగర్త, కాలు జారిందో...” అంటూ ఒక భల్లూకరాయుడు ఉగ్రదత్తుణ్ణి హెచ్చరించి, మెట్లుదిగసాగాడు. ఉగ్రదత్తుడి ఆశ్చర్యానికి అంతులేదు.\nబిలం మధ్యలో ఒక పెద్ద అగాధం, అందులో నుంచి పట్టపగలులా వెలుగు!\nఉగ్రదత్తుడూ, అతడి వెంట వున్నవాళ్లూ మెట్లుదిగి, సమతలంగా వున్న ప్రదేశాన్ని చేరారు. ఆ ప్రదేశానికి చుట్టూ వున్న గోడ లలో తాపడం చేసిన మణుల నుంచి దేదీప్య మాసంగా కాంతి వస్తున్నది. ఎదురుగా నిలువెత్తున ద్వారం ఒకటి పున్నది. దాని తలుపులు బంధించబడివున్నవి. ఉగ్రదత్తుడి\nవెంట వచ్చిన భల్లూకరాయుళ్లలో ఒకడు, ఆ తలుపుల దగ్గరకు వెళ్లి, వాటిమీద గుప్పెటతో, మూడుసార్లు గట్టిగా కొట్టాడు. వెంటనే ద్వారాలు తెరుచుకున్నవి. ఎదురుగా వున్న ఒక ఉన్నతాసనం మీద శిరస్త్రాణంలో ఎలుగుబంటి చెవులు ధరించి వున్న, ఒక దృఢకాయుడు కూచునివున్నాడు.\nభల్లూకరాయుడు అతడి దగ్గిరకు వెళ్ళి, మందస్వరంలో ఏడో చెప్పాడు. ఆసనం మీద కూచున్న వ్యక్తి, ఉగ్రదత్తుడికేస్ దృష్టి సారించి, తల పంకిస్తూ భల్లూకరా యుడితో ఏమో అన్నాడు. వెంటనే భల్లూక రాయుడు ఉగ్రదత్తుడున్న చోటుకు వచ్చి, \"ఆయనే, మా నాయకుడు కంధుడు. నిన్ను దగ్గిరకు తీసుకురావలసిందిగా చెప్పారు,” అన్నాడు. ఉగ్రదత్తుడు నిర్భయంగా, కంధుడి ఎదుటకు వెళ్ళి నిలబడ్డాడు. కంధుడు అతణ్ణి నిశితంగా చూస్తూ, \"నితోబాటు మీ దేశాన్నుంచి పులిరాయుళ్ళచే అపహరిం చుకు రాబడిన వాళ్ళెందరు?” అన్నాడు.\n\" నలుగురం. ఒకామె స్త్రీ,” అన్నాడు ఉగ్రదత్తుడు.\n\"వాళ్ళెక్కడున్నారో, నీకేమైనా తెలుసా?\" అని అడిగాడు కంధుడు.\n\"తెలియదు,\" అంటూ ఉగ్రదత్తుడు ఆశ్చర్యపోయాడు. కంధుడు. యిలాంటి ప్రశ్నలు తనను ఎందుకడుగుతున్నాడో, వీటి వెనక వున్న రహస్యం ఏమిటో అతడికి అవ గాహన కాలేదు.\nఉగ్రదత్తుడు తనను గురించే ఆలోచిస్తు న్నాడని గ్రహించినవాడిలా కంధుడు చిరు నవ్వు నవ్వి, \" నేను, మీకు మిత్రుణ్ణి. మీ దేశాన్నుంచి మనుషుల్ని అపహరించుకు రావటంలో నా కెలాంటి ప్రమేయం లేదు. పులిరాయుళ్ళు మీకెంత శత్రువులో, నాకూ అంతే శత్రువులు. కొండగుహల్లో, బిలాల్లో నేనూ, నా అనుచరులూ ఎంత రహస్యంగా కాలం గడపవలసి వస్తున్నదో నువ్వే\nచూశావుగదా? మీ దేశానికీ, ఈ జ్వాలాద్వీ పానికి మహమ్మారిలా దాపురించిన ఏక పాదుణ్ణి, అతడి భటులనూ సర్వనాశనం చేయటానికే, నేనూ, మీ దేశస్తుడైన మరొక వ్యక్తి ఒక పథకం ఆలోచాం. బహుశా ఆ వ్యక్తిని నువ్వు గుర్తించగలవేమో చూద్దాం,” అంటూ తన అనుచరులలో ఒక డికి సౌంజ్ఞచేశాడు.\nకంధుడి అనుచరుడు తమ నాయకుడి ఆసనానికి వెనకగా వున్న ఒక తలుపు తెరి చాడు. ఆ వెంటనే రుద్రుడు నవ్వుతూ ఉగ్రదత్తుణ్ణి సమీపించి, \" నిన్ను ప్రాణాలతో చూడగల ననుకోలేదు, ఉగ్రదత్తా!\" అన్నాడు ఆప్యాయంగా.\n\"రుద్రుడు!\" అంటూ ఉగ్రదత్తుడు పర మానంద భరితుడై, \"ఆరుద్రు డెక్కడ? చంద్రసేన ఏమయింది?\" అని ఆత్రుతగా ప్రశ్నించాడు.\n\"ఆ యిద్దరూ పులిరాయుళ్ళ ఆధీనం లోనే వున్నారు. నేనుమాత్రం ఈ కంధుడి అనుచరుల వల్ల రక్షించబడ్డాను,” అన్నాడు రుద్రుడు నిస్పృహగా.\n* కంధుడు లేచి నిలబడి ఉగ్రదత్తుడితో, \" నీగురించి రుద్రుడిద్వారా సర్వం తెలుసు కున్నాను. ఈనాటికి ఏకపాదుణ్ణి, అతడి\nమూకనూ నాశనం చేసే అవకాశంకలిగింది. నేనూ, నీ స్నేహితుడైన రుద్రుడూ వేసిన పథకం మరేం లేదు. నీ పెంపుడు తండ్రి అయిన ఉగ్రాక్షుణ్ణి, అతడి సేవకులనూ ఈ ద్వీపం చేర్చి, వాళ్ళ సహాయంతో ఏకపాదుడి కోటను ముట్టడించటం,” అన్నాడు.\n\"మీ స్వాధీనంలో వున్న భయంకర పక్షులు రాక్షసులను మోయగలవా?\" అని అడిగాడు ఉగ్రదత్తుడు.\n\" అంత పెద్ద మహాకాయుల్ని మోసేశక్తి వాటికి లేదు. నీ బంధు గణమంతా పడవల్లో బయలుదేరి ఇక్కడికి రావలసిందే,” అన్నాడు కంధుడు.\n\" నేను బందీగా వచ్చేప్పుడు, ఈ ద్విపాన్నీ, దీని చుట్టూ సముద్రం అంచుల వరకూ వున్న అగ్ని పర్వాతాలనూ చూశాను. అగ్ని పర్వతాల నుంచి వెలువడిన లావా ద్రవం సముద్రతీరాన్నంతా మంటలమయం చేస్తున్నట్టు నాకు కనబడింది. అలాంటి స్థితిలో పడవలు తీరాన్నెలా చేరగలవు?\" అని అడిగాడు ఉగ్రదత్తుడు.\nఈ ప్రశ్న వింటూనే కందుడు నవ్వి, తన అనుచరులకేసి సగర్వంగా చూస్తూ, \"సముద్రతీరంలో మంటలపాలు కాకుండా, పడవలను ఒడ్డు చేర్చే కొన్ని ప్రదేశాలు నా అనుచరులకు తెలుసు. అసలు ప్రమాదం ఏకపాదుడి కోటను ముట్టడించటంలో వున్నది. ఆ తరవాత వాడు దొరికినా వాణ్ణి చంపటంలో మరింత పెద్ద ప్రమాదం వున్నది!” అన్నాడు.\nకంధుడి మాటలు ఉగ్రదత్తుడికి సంభ్ర మాశ్చర్యాలు కలిగించినై. అది గ్రహించిన కంధుడు అతణ్ణి తన వెంట పెట్టుకుని, ఒక రహస్య మార్గంగుండా బిలంలోనుంచి కొండ పై భాగానికి తీసుకుపోయి, \"అదుగో, ఆ మంటల మధ్య వున్నట్టు కనబడేదే ఏక పాదుడి కోట. ఇక్కణ్ణించి చూసినప్పుడు అది మంటల మధ్య వున్నట్టు కనబడినా, నిజానికి దాని చుట్టూ అగ్నిపర్వతాలు లేవు. దాన్ని చేరేందుకు సురక్షితమైన ఒక మార్గం వున్నది. కాని, కోట మనం ఆక్రమించు కున్నా ఏకపాదుణ్ణి చంపటమే పెద్ద సమస్య!” అన్నాడు.\n\"మనచేతిలో వాడు చిక్కటమంటూ జరిగితే, వాణ్ణి చంపటం ఎంతసేపు!” అన్నాడు ఉగ్రదత్తుడు.\n\"వాడికి తిరుగులేని ఒక శక్తి వున్నది. అదేమిటంటే: వాడెవరి నెత్తురు చూసినా, లేక వాడి నెత్తురు ఎవరు చూసినా— తప్పక మరణిస్తారు!\" అన్నాడు కంధుడు. —(ఇంకా వుంది)",
            "book_page_end": 16
        },
        {
            "title": "మట్టిబండి",
            "book_page_start": 17,
            "pdf_page_start": 31,
            "pdf_page_end": 38,
            "author": "చందమామ బృందం",
            "genre": "చారిత్రక నాటక కథ",
            "moral": "నిజాయితీ, దయ ఎల్లప్పుడూ రక్షిస్తాయి. అన్యాయం తాత్కాలికమే.",
            "keywords": [
                "చారుదత్తుడు",
                "వసంతసేన",
                "శకారుడు",
                "మృచ్ఛకటికం",
                "అపనింద",
                "రాజనీతి"
            ],
            "characters": [
                "చారుదత్తుడు",
                "ధూతాంబ",
                "రోహసేనుడు",
                "వసంతసేన",
                "శకారుడు",
                "శర్విలకుడు",
                "ఆర్యకుడు"
            ],
            "locations": [
                "ఉజ్జయిని నగరం",
                "శకారుడి తోట",
                "న్యాయస్థానం"
            ],
            "content": "ఉజ్జయిని నగరంలో నివసించే చారుదత్తు డనే బ్రాహ్మణ యువకుడు తాత తండ్రులు వర్తకంచేసి సంపాదించిన సొత్తంతా దాన ధర్మాల కింద ఖర్చు చేసేశాడు. అతనికి ధూతాంబ అనే భార్యా, రోహసేనుడనే కొడుకూ ఉన్నారు. చారుదత్తుడు బీదవాడై పోయినప్పటికీ మైత్రేయుడనే మిత్రుడూ, వర్ధమానుడనే సేవకుడూ, రదనిక అనే దాసి అతనిని అంటిపెట్టుకుని ఉన్నారు.\nవీరిమాట అలాఉండగా ఆ నగరంలో ఉండే సౌందర్యవతి అయిన వేశ్య వనంత సేన సయితం పేదవాడైపోయిన చారుదత్తుణ్ణి మనస్ఫూర్తిగా ప్రేమించింది.\nఒకనాటి రాత్రి వసంతసేన చీకటిలో ఇంటికి పోతూండగా రాజుగారి బావమరిది అయిన శ కారుడా మెను వెంబడించాడు.\nఆమె అతనినుంచి తప్పించుకోపటానికి చారుదత్తుడి ఇంట ప్రవేశించింది. తరువాత ఆమె తన నగలు తీసి దాచమని చారు దత్తుడికిస్తూ, ఆ నగల కోసమే శకారుడు తనను వెంబడించాడని చెప్పింది. చారుదత్తు డామెను అంటి దగ్గిర దిగబెట్టి వచ్చి ఆమె నగలను పగలు తన నౌకరు వర్ధమానుడు కాపాడేటట్టూ, రాత్రిపూట మైత్రేయుడు కాపాడేటట్టూ ఏర్పాటుచేశాడు.\nఇలా ఉండగా, చారుదత్తుడికి కాళ్ళుపట్టి జీవించిన సంవాహకుడు నిరుద్యోగిగా తిరు గుతూ జూదగాళ్ళతో కలిసి జూదాలాడి బాకీపడ్డాడు. వారు బాకీ ఇవ్వమని నిర్బం ధించేసరికి పారిపోయి ఒక పాడుబడిన గుడిలో దాక్కున్నాడు. అతన్ని వెంటాడుతూ వచ్చిన జూదగాళ్ళు గుడిలో పాచికలు తీసి ఆట ప్రారంభించి, పందెం నాదంటే నాడని కీచులాడేసరికి, “పందెం నాది,\" అంటూ సంవాహకుడు బయటపడ్డాడు. వాడు అక్కడి నుంచి పారిపోయి వసంత సేన ఇంట\nదూరాడు. వాడు ఒకప్పుడు చారుదత్తుడి సేవకుడని తెలిసి వసంతసేన వాడి బాకీ దార్లకు సొమ్మిచ్చేసింది. ఈ సంఘటనతో మనసు మారిపోయి సంవాహకుడు బౌద్ధ సన్యాసి అయిపోయాడు.\nఉజ్జయిని నగరంలో శర్విలకుడు అనే బ్రాహ్మడెకడుండేవాడు. వాడు వసంతసేన దాసి అయిన మదనికను ప్రేమించాడు. వాడు మదనికను పోషించగలడో లేదో తెలుసుకోవటానికిగాను వసంతసేన తనకు కొంత ధనం ఇచ్చి మదనికను తీసుకుపొమ్మ న్నది. శర్విలకుడు డబ్బులేనివాడు. అయితే అతను ఇతర శాస్త్రాలతోబాటు చొరవిద్య అభ్యసించి ఉన్న కారణంచేత ఒక చీకటి రాత్రి చారుదత్తుడి ఇంటికే కన్నం వేసి మైత్రేయుడి రక్షణలో ఉన్న వసంతసేన నగలను కాజేసి మర్నాడు వాటిని తీసుకు పోయి వసంతసేన కిచ్చాడు.\nఅదే సమయంలో చారుదత్తుడు, తన రక్షణలో ఉన్న నగలు పోయినందుకు విచారించి, తన భార్య రత్నావళి హారాన్ని మైత్రేయుడి ద్వారా వసంతసేనకు పంపాడు.\nవసంతసేన శర్విలకుడి దొంగతనం గ్రహించికూడా పైకేమీ అనక అతని వెంట మదనికను పంపేసింది. వారిద్దరూ బండీలో వెళ్ళుతూండగా ఆర్యకుడనేవాణ్ణి రాజుగారు. ఖైదు చేయించినట్టు శర్విలకుడికి తెలిసింది.\nఆర్యకుడనేవాడు ఒక గొల్ల కుర్రవాడు; శర్విలకుడి మిత్రుడు. ఈ ఆర్యకుడు ఉజ్జ యినికి రాజవుతాడని ఎవరో సిద్ధుడు చెప్పా డట; ఆ కారణంగానే రాజు వాణ్ణి ఖైదు చేయించాడని జనం అనుకుంటున్నారు.\nఈ మాట వినగానే శర్విలకుడు బండి నుంచి దిగి, మదనికను తెలిసిన గాయకుడి ఇంట దిగబెట్టమని బండివాడితో చెప్పి, ఆర్యకుణ్ణి విడిపించటానికి బయలుదేరాడు. అక్కడ వసంతసేన మైత్రేయుడిచ్చిన రత్నాపళీహారం తీసుకుని తాను వస్తు\nన్నట్టుగా చారుదత్తుడితో చెప్పమని మైత్రే యుణ్ణి పంపి, వెనకగా తానుకూడా వెళ్ళింది. వర్షంగా ఉండటంచేత ఆమె ఆ రాత్రికి చారుదత్తుడి ఇంటనే ఉండి పోయింది.\nమర్నాడు చారుదత్తుడు పెందలాడే లేచి ఊరి వెలపల ఉండే తన ఉద్యానానికి మైత్రేయుడితో సహా బయలుదేరుతూ, తన సేవకుడైన వర్ధమానుడితో, \" వసంత సేనను పెట్టె బండిలో ఎక్కించి ఉద్యానానికి తీసుకురా,” అని చెప్పాడు.\nవసంత సేన కొంచెం ఆలస్యంగా లేచింది. ఆమె రత్నావళి హారాన్ని ధూతాంబకు ఇవ్వ బోతే ఆమె తీసుకోక, \" నాకు నా భర్తకన్న అభరణ మేమిటి? ఆయన ఇచ్చేసినదాన్ని నేను తీసుకోవటమా?” అన్నది.\nఆ సమయంలో చారుదత్తుడి కొడుకైన రోహసేనుడు ఆడుకోవటానికి రదనిక ఒక మట్టి బండి తెచ్చి ఇయ్యగా, వాడు దాన్ని విసిరి కొట్టి, \" పక్క ఇంటి అబ్బాయి ఆడు కునేలాటి బంగారు బండి కావాలి!\" అని ఏడ్చి పోరు పెట్టాడు.\nవాడి ఏడుపు చూసి వసంతసేన జాలి పడి తన నగలు కొన్ని తీసి ఇచ్చి, వాటితో బంగారు బండి చేయించుకోమని చెప్పింది.\nకొంచెంసేపట్లో వర్ధమానుడు పెట్టె బండిని తెచ్చి బండి సిద్ధంగా ఉన్నదని వసంత సేనకు కబురు చేశాడు. వసంతసేన అలంకరించు కుంటున్నదనీ, ఆమె బయలుదేరటానికి కొంచెం వ్యవధి ఉన్న దాని జవాబు వచ్చింది. తాను బండిలో మెత్తలు వెయ్యటం మరిచిపోయిన సంగతి ఆ సమయానికే జ్ఞాపకం వచ్చి వర్ధమానుడు అందుకోసమని బండి తీసుకుని, మళ్ళీ పద్దామనుకుంటూ, వెళ్ళిపోయాడు.\nచారుదత్తుడి ఇంటికి సమీపంలో వీధికి అడ్డంగా కొన్ని పల్లెటూరి బళ్ళు నిలిచాయి.. కారణమేమంటే వాటిల్లో ఒక బండికి చక్రం. ఊడి వచ్చింది.\nఇంతలో అక్కడికి ఇంకొక బండి వచ్చింది. దాన్ని శకారుడి నౌకరు తన యజ మాని కోసం తీసుకుపోతున్నాడు. దారికి అడ్డంగా బళ్ళుండటం గమనించి శకారుడి బండివాడు తన బండిని చారురుదత్తుడి ఇంటి గుమ్మం దగ్గిర ఆపి, చక్రం ఊడిన బండికి సహాయం వెళ్ళాడు.\nసరిగా ఈ సమయంలో వసంత సేన అలంకరణ ముగించి గుమ్మం వద్దకు వచ్చి, అక్కడ నిలబడి ఉన్న పెట్టెబండి తన కోసమే సనుకుని, ఖాళీగా ఉన్న ఆ బండి లోకి ఎక్కి కూచుని తలుపులు మూసేసింది.\nత్వరలోనే పల్లెటూరి బండి బాగయింది, వీధి ఖాళీ అయింది. శకారుడి బండివాడు తిరిగివచ్చి బండిని సరాసరి శకారుడి తోటకు తోలుకుపోయాడు.\nశర్విలకుడు చోరవిద్యలో ఘటికుడు గనక ఎలాగో చెరసాలలో జొరబడి, అక్కడి అధికారిని చంపి ఆర్యకుణ్ణి విడిపించాడు. రక్షకభటులు ఆర్యకుడి కోసం నగరమంతా ఘాలించసాగారు. ఆర్యకుడు వారిని తప్పించుకుని పారిపోతూ, చారుదత్తుడి ఇంటికేసి వచ్చి, దొడ్డివాకిలి తెరిచి ఉండటం చూసి లోపలికి వెళ్ళి దాక్కున్నాడు.\nఇంతలో వర్ధమానుడు బండిలో మెత్తలు వేసి తెచ్చి, \"బండి సిద్ధంగా ఉన్నదని వసంతసేనకు చెప్పండి,” అని కేక పెట్టాడు. ఇది మంచి అవకాశమనుకుని ఆర్యకుడు బయటికి వచ్చి బండి ఎక్కి తలుపులు మూసేసుకున్నాడు. వర్ధమానుడు బండిని ఊరి బయట ఉండే చారుదత్తుడి తోటకు తోలుకుపోయాడు.\nబండి వచ్చి చేరగానే చారుదత్తుడు . ఆత్రంగా వచ్చి తలుపు తెరిచి లోపల ఆర్యకుడుండటం చూసి ఆశ్చర్యపోయాడు. ఆర్యకుడు శరణువేడగా చారుదత్తుడు. అభయమిచ్చి ఆ బండిలోనే ఎక్కడికైనా క్షేమ ప్రాంతానికి వెళ్లమని చెప్పి పంపేశాడు.\nఅక్కడ శకారుడు తన స్నేహితుడితో బండి కోసం ఎదురుచూస్తున్నాడు. ఆ సమ యానికి వారికి బౌద్ధ సన్యాసి అయిపోయిన సంవాహకుడు ఎదురయాడు; అతను తన కాషాయ వస్త్రాలను ఆ తోటలోని చెరువులో ఉతుక్కుని వస్తున్నాడు. శకారుడు అతన్ని తిట్టి, కొట్టి, చివరకు విడిచిపెట్టాడు. ఆ సమ యంలోనే వసంత సేన ఎక్కిన బండి అక్క డికి వచ్చింది.\nశకారుణ్ణి చూసి వసంతసేన ఎంత భయ పడిందో, తలవని తలంపుగా వచ్చిన వసంత సేనను చూసి శకారుడంత సంతోషించి, ఆమెను కాళ్ళు పట్టుకుని బతిమాల బోయాడు. వసంత సేన చాచి ఒక్క తన్ను తన్నే స రికి శకారుడి ప్రేమ రోషంగా మారింది. ఆ దుర్మార్గుడు తన స్నేహితు డితో, \"ఈమెను చంపెయ్యి, నీకు అడిగి సంత ధనం ఇస్తాను,” అన్నాడు. కాని ఆ స్నేహితుడు ఆ పని తనవల్ల కాదన్నాడు. బండివాడు కూడా ఆ మాటే అన్నాడు.\n\" నేను నవ్వులకన్నానుగాని నిజంగా చంపిస్తానా? మీరు ఇక్కడ ఉండటంచేత వసంతసేన బిడియపడుతున్నది. మీరు వెళ్లి పాండి,” అని శకారుడు తన మిత్రు, బండి వాణ్ణి పంపేసి, వసంత సేనతో మాటలు పెంచుకుని ఆమె గొంతు పట్టుకుని నొక్కే శాడు. వసంతసేన స్పృహ తప్పి పడిపో యింది. ఆమె చచ్చిపోయిందని శకారుడు అనుకున్నాడు.\nత్వరలోనే అతని మిత్రుడూ, బండి వాడూ తిరిగి వచ్చి, శకారుడు హత్య చేసినట్టు తెలుసుకున్నారు. మిత్రుడికి తనను తిట్టి వెళ్ళి పోతూంటే శకారుడు, \"వసంత సేనను చంపి ఎక్కడికి పోతావు?\" అని బుకాయించాడు.\nమిత్రుడికి శకారుడంటే అసహ్యం వేసింది. అతను కత్తి చూపి శకారుణ్ణి భయ పెట్టి, రాజుగారి ప్రతిపక్షం వారితో చేరటానికి వెళ్లిపోయాడు. బండివాడికి లంచం ఇవ్వ\nబోతే వాడు తీసుకోలేదు. బండివాణ్ణి బండి తీసుకుని ఇంటికి పొమ్మని చెప్పి, శకారుడు వాణ్ణి తన ఇంట నిర్బంధించి ఉంచటానికి, హత్యానేరం చారుదత్తుడిపైన వెయ్యటానికీ నిశ్చయించాడు.\nతరవాత అతను వసంతసేన శరీరంపైన ఎండుటాకులు కుప్పగా పేర్చి వెళ్లిపోయాడు.\nఅంతలోనే బౌద్ధసన్యాసి మళ్లీ అక్కడికి వచ్చాడు. తన కావి గుడ్డలు మట్టికాకుండా ఆరవేసేందుకు ఎండుటాకుల కుప్ప వాటంగా కనిపించింది. అతను ఓట్టలను దానిపై పరుస్తుండగా వసంతసేన కదిలింది.\nబౌద్ధసన్యాసి ఆకులు తొలగించీ వసంత సేనను చూసి ఆశ్చర్యపోయాడు. ఆమె ఒకప్పుడు తనను జూదరుల నుంచి కాపాడింది. అతను ఆమెకు శైత్యోపచారాలు చేసి, ఆ సమీపంలో ఉండే బౌద్ధవిహారానికి తీసుకుపోయాడు.\nశకారుడు న్యాయస్థానానికి వెళ్లి, \"వసంత సేనను నేను చంపలేదు. ఎవరో దుర్మార్గులు ఆమెను నా తోటలోకి తెచ్చి నగల కోసం చంపారు,” అని ఫిర్యాదు చేశాడు.\nన్యాయాధికారి తన ధర్మం ప్రకారం సాక్షులను పిలిపించి విచారణ సాగించాడు.\nవసంతసేన చారుదత్తుడి ఇంటికి వెళ్ళినట్టు ఆమె తల్లి చెప్పింది. చారుదత్తుణ్ణి అడిగితే వసంతసేన ఇంటికి తిరిగి వెళ్ళిపోయిందనీ, అప్పుడు ఇంటి వద్ద లేనని చెప్పాడు.\nఈ విచారణ ఆరంభం కాకముందే మైత్రేయుడు వసంతసేన జాడ తెలుసుకోవ టానికి బయలుదేరాడు. తన కొడుకు బంగారు బండి కొనుక్కునేటందుకై వసంత సేన ఇచ్చిన నగలను ఆమెకు తిరిగి ఇచ్చి రమ్మని అతనితో చారుదత్తుడు చెప్పాడు.\nమైత్రేయుడు ఆ నగలు పట్టుకుని వసంత సేన వార్తకోసం తిరుగుతూండగా దారిలో అతనికి చారుదత్తుడు న్యాయస్థానానికి పిలవ బడినట్టు తెలిసింది. మైత్రేయుడు అక్క\nడికి పరిగెత్తాడు. అతని వద్ద ఉన్న వసంత సేన నగలు చారుదత్తుడి దోషాన్ని బలపరి చాయి. చారుదత్తుడే వసంతసేనను నగల కోసం హత్యచేసినట్టు నిశ్చయించి న్యాయాధి కాఠి అతనికి కొరత శిక్ష విధించాడు.\nచారుదత్తుణ్ణి వధ్యభూమికి తీసుకు పోయారు. అతను ఒక్కసారి తన కొడుకును చూడగోరాడు. రోహసేనుడు వచ్చి ఏడుస్తూ తలారులతో, \"మా నాన్నను చంపకండి, నన్ను చంపండి,\" అన్నాడు.\nఈ లోపల వసంతసేన బౌద్ధసన్యాసి సహాయంతో చారుదత్తుడి ఇంటికి బయలు దేరింది. తనను హత్య చేశాడని ఆరోపించి చారుదత్తుణ్ణి కొరత వేస్తున్నారని ఆమెకు దారిలో తెలిసింది. ఆమెకూడా పద్య భూమికి వచ్చింది. \"చంపకండి! నేను బతికే ఉన్నాను,” అని ఆమె పెట్టిన కేక విని తలారులు చారుదత్తుణ్ణి అక్కడే ఉంచి, రాజుకు ఈ సంగతి చెప్పబోయారు.\nవసంతసేనను ప్రాణాలతో చూడగానే శకారుడు భయపడి పారిపోబోయాడు. \" కాని తలార్లు అతన్ని పట్టుకున్నారు. చారుదత్తుడితో వసంతసేన జరిగిన సంగతిఅంతా చెప్పింది.\nఇదే సమయంలో ఆర్యకుడు యజ్ఞ వాటికలో ఉన్న రాజును చంపేశాడు. ఇప్పుడు ఆర్యకుడే రాజు. తనను కాపా డిస కృతజ్ఞతకొద్దీ అతను చారుదత్తుడికి వేణాతీరాన గల కుశావతీ రాజ్యాన్ని ఇచ్చే శాడు. ఈ విషయాలన్నీ శర్విలకుడు వచ్చి చారుదత్తుడికి చెప్పాడు.\nచారుదత్తుడు వసంతసేనను వెంటబెట్టు కుని తన ఇంటికి వెళ్లేసరికి ధూతాంబ, తన భర్త మరణశిక్ష పొందాడనుకుని, సహ గమనం చేసే ప్రయత్నంలో ఉంది.. అందరి కష్టాలూ గట్టెక్కాయి. చివరకు శకారుణ్ణి కూడా చారుదత్తుడు విడిచి పుచ్చాడు. అతను తన భార్యతోనూ, వసంత సేనతోనూ, కొడుకుతోనూ సుఖంగా ఉన్నాడు.",
            "book_page_end": 24
        },
        {
            "title": "చిత్రకారుల యుక్తి",
            "book_page_start": 25,
            "pdf_page_start": 39,
            "pdf_page_end": 40,
            "author": "ఏ. శివరావు, B. Com.",
            "genre": "నీతి కథ",
            "moral": "తెలివైన యుక్తి లేదా వ్యూహం అసాధ్యమైన పనిని కూడా సులభతరం చేస్తుంది.",
            "keywords": [
                "చిత్రకారులు",
                "జయ",
                "విజయ",
                "మాధవవర్మ",
                "ప్రతిబింబం",
                "యుక్తి"
            ],
            "characters": [
                "జయ",
                "విజయ",
                "మాధవవర్మ (రాజు)"
            ],
            "locations": [
                "మాధవవర్మ ఆస్థానం"
            ],
            "content": "పూర్వం జయ విజయులని ఇద్దరు చిత్ర కారులుండేవారు. వారు ప్రతిభావంతులు.. వారు ఏ కొత్త మనిషినైనా సరే కొద్దిసేపు చూసి ఆ మనిషి రూపం చిత్రించగలిగేవారు. తాము చూడని మనిషిని సైతం.. వర్ణించగా విని, ఎరిగినవాళ్ళు పోల్చుకునేలాగ చిత్రించ గలిగేవారు.\nవారు తమ అపూర్వ శక్తులను అనేక రాజాస్థానాలలో ప్రదర్శించి ఎన్నో బిరు దులూ, బ హుమానాలూ పొందుతూ దేశాటన చేశారు.\nఒకనాడు వారు మాధవవర్మ అనే రాజు యొక్క ఆస్థానానికి వచ్చి అక్కడకూడా తమ ప్రజ్ఞను ప్రదర్శించారు.\nమాధవవర్మ వారితో, \"మీరు ప్రతిభా వంతులని నేను నమ్ముతున్నాను. అయితే మీకొక చిన్న పరీక్ష పెడతాను. అన్నిరకాల 'జ్ఞానం కంటె కూడా ఆత్మజ్ఞానం గొప్పదని పెద్దలు చెబుతారు. ఇది కళలలో కూడా నిజమేనని నా ఉద్దేశం. మీరు నిజంగా ప్రతిభావంతులే అయితే మీరు మీ చిత్తరు వులనే వేసి నాకు చూపించండి. అవి వాస్త వాన్ని పోలి ఉన్నట్టయితే నేను మీకు నిజంగా మంచి బహుమానం యిచ్చి సత్క రిస్తాను,” అన్నాడు.\nఈ మాటలకు జయ విజయులు తెల్ల బోయినట్టు కనపడ్డారు.\n\" మీరు తరుచు మీ ముఖాలను అద్దా లలో చూసుకుంటూనే ఉంటారుగదా! ఆ ముఖాలను చిత్రించటం మీకేమంత కష్టం? అలా కనిపించి వెళ్ళిపోయిన దాసీ దాని చిత్తరువు అచ్చు గుద్దినట్టు వేశారే! అంత కన్న ఇది కష్టమైన పనికాదు,” అన్నాడు. మాధవవర్మ.\nజయ విజయులు ఒకరినొకరు చూసు కున్నారు. ఒకరి ముఖాలొకరు పరీక్షించు\nకున్నారు. వారి కళ్ళు ఏమో మాట్లాడు కున్నాయి.\n\"సరే, మహారాజా! ఈ పరీక్షకు మేము నిలబడతాం!\" అన్నారు వారు.\nరాజుగారు నౌకర్లను పిలిపించి, \"ఈ చిత్రకారు లిద్దరినీ చెరొక గదిలోనూ ఉంచి, చిత్రాలు పూర్తి అయినాక వాటిని నా వద్దకు తీసుకురండి. వారుండే గదులలో అద్దాలు గాని అద్దాల లాటివిగాని ఏమీ లేకుండా చూడండి,\" అన్నాడు.\nరాజుగారి నౌకర్లు వారిని చెరొక: ఖాళీ గదికి తీసుకుపోయారు.\nఎవరి ముఖం వారు చిత్రించటం సులు వైన పనికాదు. అద్దంలో చూసుకున్నప్పటికీ ప్రతిబింబాలలో కుడి ఎడమలు వ్యత్యా సంగా ఉంటాయి. ఆ కారణంచేత, జయ విజయలు ఎవరిముఖం వారు వేసుకోవ టానికి ప్రయత్నించినట్టయితే ఫలితం సరిగా ఉండేది కాదు.\nఅయితే వారు. ఆ పని చెయ్యటానికి ప్రయత్నించ లేదు. జయుడి ముఖాన్ని విజయుడూ, విజయుడి ముఖాన్ని జయుడూ చిత్రించ నారంభించారు.\nఒక్క ఘడియలోపల ఇద్దరి చిత్రణా ముగిసింది.\nవారు తమ తమ చిత్రాలను వేరువేరు పెట్టెలలో పెట్టి నౌకర్లకిచ్చి వాటిని రాజు గారి వద్దకు పంపించారు.\nరాజుగారి చేతికి అందగానే రెండు పెట్టెలూ కలిసిపోయాయి. ఆయన వాటిలో ఉన్న రెండు చిత్తరువులనూ చెరొక చేత్తోనూ పట్టుకుని వాటిలో గల వాస్తవ చిత్రణకు దిగ్రమచెందిపోయాడు.\nచిత్రకారులు చేసిన యుక్తి ఆయనకు స్ఫూరించనేలేదు.\nఆయన జయ విజయులను సభకు రావించి, వారి శక్తిని ఎంతో కొనియాడి, ఇద్ద రికీ ఘనంగా సన్మానంచేసి పంపించేశాడు.",
            "book_page_end": 26
        },
        {
            "title": "కొత్త అమల్దారు",
            "book_page_start": 28,
            "pdf_page_start": 42,
            "pdf_page_end": 46,
            "author": "ఆర్. శంకరరావు",
            "genre": "హాస్యం",
            "moral": "అధికార పీఠం యొక్క బాధ్యతలు, ప్రవర్తనా నియమాలు అనుభవం లేనివారికి అర్థం కావు.",
            "keywords": [
                "గుండప్ప",
                "చాముండరాయలు",
                "అమల్దారు",
                "పౌరోహిత్యం",
                "రాజసూచనలు",
                "హాస్యం"
            ],
            "characters": [
                "చాముండరాయలు (రాజు)",
                "గుండప్ప (పురోహితుడు/అమల్దారు)",
                "అధికారి",
                "ఉద్యోగులు"
            ],
            "locations": [
                "కర్ణాటక దేశం",
                "నంజనగూడు జిల్లా"
            ],
            "content": "కర్ణాటకదేశాన్ని పాలించిన చాముండ రాయల వద్ద గుండప్ప అనే పురోహితుడుండే వాడు. రాజకుటుంబం జరిపే పూజావిధు లన్నిటినీ గుండప్ప సమర్థతతో జరిపిస్తూ ఉండేవాడు.\nఒకనాడు చాముండరాయలు గుండ ప్పతో, \"ఏమయ్యా, నీవు ఇంతకాలంగా మాకు పురోహితుడివిగా ఉండి వైదిక కర్మ లన్నీ ఎంతో చక్కగా జరిపిస్తున్నావు. నాకు చాలా సంతోషమయింది. నీ మనసులో ఏదైనా కోరిక ఉంటే చెప్పు, నేను తీరు స్తాను,” అన్నాడు.\nవెంటనే గుండప్ప, \"మహారాజా, నాకు వేరే కోరిక ఏమీ లేదుగాని తమ రాజ్యంలో ఎదన్నా ఒక జిల్లాకు నన్ను అమల్దారుగా వేసినట్టయితే ప్ర జ ల మీద పెత్తందారీ చెయ్యాలని ఉన్నది. అనుకూలమైన పక్షంలో నా కోర్కె తీర్చండి,\" అన్నాడు.\n\"అలాగే కానీ,” అన్నాడు రాజు చాలా సంతోషంగా.\nఆ సమయంలో నంజనగూడు జిల్లాకు అమల్దారును నియమించవలిసిన అవసరం ఏర్పడిఉన్నది. ఆ ఖాళీలో గుండప్పను నియోగించాడు రాజు.\nబ్రాహ్మడూ, జ్ఞానీ అయిన వాడు గనక తన పురోహితుడు ఆ అమల్దారు పదవిని మరింత శక్తివంతంగా నిర్వహిస్తాడని రాజు ఆశించాడు.\nఅయినా గుండప్ప రాజకుటుంబానికి పౌరోహిత్యం చేశాడేగాని అధికారంతో కూడిన ప్రభుత్వోద్యోగం చేసినవాడుకాడు. అందుచేత ఆయనకు రాజు కొన్ని సూచనలు చేశాడు. అవి ఏవంటే :\nఅమల్దారు అయినవాడు ఎప్పుడూ ముఖం మాడ్చుకుని ఉండాలి. (అనగా, నవ్వుతూ ఉల్లాసంగా ప్రజలకు కనపడరాదని భావం.)\nఅందరి చెవులూ కొరకాలి. (అంటే ఎవరితో మాట్లాడినప్పుడైనా మూడోవాడికి వినిపించకుండా రహస్య సంభాషణ చెయ్యా లని భావం.)\nఅందరి జుట్టూ చేతిలో ఉంచుకోవాలి. (అందరి లోపాలూ తెలుసుకుని ఉంచుకుని వాళ్ళు తోక ఝాడించటానికి లేకుండా చూసుకోవాలని అర్థం.)\nరాజు తనకు సంగ్రహంగా చేసిన ఈ మూడు సూచనలనూ గుండప్ప శ్రద్ధగా ఆల కించి, \" మహారాజా, అర్థమయింది! గ్రహిం చాను!\" అన్నాడు.\nతరవాత ఆయన రాజుగారి పద్ద ఉద్యోగ పత్రం పుచ్చుకుని, వస్తానని చెప్పి సెలవు తీసుకుని, పుట్టెడు సంతోంషంతో ఇంటికి వచ్చేశాడు. గుండప్ప ఇంటికి వెళ్ళగానే రాజు నంజనగూడుకు కొత్త అమల్దారు వస్తున్నట్టు వార్త పంపాడు.\nకొత్త అధికారికి స్వాగతం చెప్పటానికి నంజనగూడులోని రాజోద్యోగులు పెద్దఎత్తున. ప్రయత్నాలు చేసి నగరం వెలపల అతడి కోసం కాచి ఉన్నారు.\n.ఈలోపల గుండప్ప తన ప్రయాణానికి ఒక మూట సిద్ధం చేసుకున్నాడు. అందులో ఆరుమూళ్ళ' పంచెలూ, పన్నెండుమూళ్ళ పంచెలూ కట్టుకుని, ఆ మూటను నెత్తిన పెట్టుకుని, తెల్లవారుగట్టనే బయలుదేరి కాలి నడకను నంజనగూడు దారి పుచ్చు / కున్నాడు. దారిలో నవనవలాడే దర్భలు కని పంచినప్పుడల్లా గుండప్ప అలవాటు ప్రకారం వాటిని కోసి కట్ట కట్టుకున్నాడు.\nనెత్తిన బట్టల మూటా, చేతిలో దర్భ కట్టలూ పట్టుకుని గుండప్ప నంజనగూడు చేరుకున్నాడు.\nఅప్పటికి అపరాహమయింది. కొత్త ఆమ ల్దారుకు స్వాగతం చెప్పవచ్చిన వారందరూ తిండి తిప్పలూ లేకుండా నగరద్వారంవద్ద వేచి ఉన్నారు. వారు గుండప్పను చూసి\nపురోహితుడే అనుకున్నారుగాని కొత్త అమ ల్దారనుకో లేదు. అయినా ఈ పురోహితుడు అమల్దారు . రావలిసిన దారినే వస్తున్నాడు గనక, అమల్దారుగారు మధ్య మార్గంలో మజిలీ చేశారో లేక సరాసరి వచ్చేస్తున్నారో అడిగి తెలుసుకుందామనుకున్నారు.\nఅమల్దారుగారి కింది అధికారి గుండ ప్పను సమీపించి, \" అయ్యా, అమల్దారుగారి కోసం ఎదురుచూస్తున్నాం. వారి సమా చారం తమకేమైనా తెలుసునా?” అని అడిగాడు.\nవెంటనే గుండప్ప నెత్తిమీది నుంచి మూట దించి, తన ధోవతి కొంగుకు కట్టి బొడ్డులో దోపుకున్న అధికార పత్రాన్ని తీసి తన కింది అధికారి చేతిలో రెండు దర్భ పుల్లలతోసహా ఉంచాడు.\nఇటువంటివాణ్ణి అమల్దారుగా నియో గించారేమిటా అని ఉద్యోగులందరూ విస్మయం చెందారు. అయినా అధికార పత్రం ప్రకారం ఆయన తమ అమల్దారు గనక, గుండప్పను మేళతాళాలతో నగరం లోకి ఊరేగించుతూ తీసుకుపోయారు.\nగుండప్పను ఆయన కింది అధికారి తన ఇంటికి తీసుకుపోయి భోజనం పెట్టాడు. పొద్దుటి నుంచీ పచ్చి మంచి నీళ్ళుకూడా తాగకుండా ఉండిన గుండప్ప సుష్టుగా\nభోజనంచేసి, \" తాంబూలం ఏదీ?” అని అడిగాడు.\nఅధికారి తాంబూలం తెప్పించాడు.\n\" మరి దక్షిణో?” అని గుండప్ప అడిగాడు.\nగుండప్ప పురోహితుడనీ, దక్షిణ తాంబూ లాలు అడిగి పుచ్చుకోవటం ఆయన ఆచార మని అధికారికి తెలియదు. కొత్త అమల్దారు తనను అప్పుడే లంచం అడుగుతున్నాడని ఊహించుకుని, ఒక సంచీలో అయిదు వందల మొహరీలు పోసి తెచ్చి గుండప్పకు ఇచ్చుకున్నాడు. ఏ రూపాయో, రెండో ముట్టుతుందనుకున్న గుండప్ప సంచీ విప్పి చూసి నిర్ఘాంతపోయి, \"బాగుంది! నే నొక్క ఘడియలో కచ్చేరికి బయలుదేరి వస్తున్నాను. మీరంతా మీమీ పనులు చూసుకుంటూ ఉండండి!” అని అధికారితో చెప్పాడు. అధికారి కచ్చేరికి వెళ్లిపోయాడు.\nఅప్పుడు గుండప్ప తాపీగా కూచుని రాజుగారు తనకు చేసిన సూచనలను మననం చేసుకున్నాడు. అందులో మొదటిది ముఖం మాడ్చుకోవటం. ఇది ఎలాగో గుండప్పకు అర్థంకాలేదు. చివరకాయన ఇంత కాటుక తెప్పించి ముఖానికి పూసు కుని కచేరీకి వెళ్ళాడు. ఆయన ఆకారం చూసి కచేరీలో అందరూ కంగారుపడ్డారు, కాని ఏమీ అనలేకపోయారు.\nరాజు చేసిన రెండవ సూచన ఉద్యోగుల చెవులు కొరకటం. గుండప్ప ఉద్యోగస్తు లలో ఒకణ్ణి దగ్గిరికి రమ్మని పిలిచాడు. వాడు వచ్చాడు. ఇంకా దగ్గిరికి రమ్మన్నాడు గుండప్ప. కొత్త అమల్దారు తనకేదో గొప్ప రహస్యం చెప్పబోతున్నాడని ఊహించి ఆ ఉద్యోగి తన చెవిని గుండప్ప నోటి దగ్గిరికి తెచ్చాడు.\nవెంటనే గుండప్ప వాడి చెవి కసిక్కిన కొరికాడు. వాడు బాధతో కెవ్వున కేక పెట్టాడు.\nఇంకొక్క సూచన మిగిలి ఉన్నది. అందరి జుట్టూ తన చేతిలోకి రావాలి. ఇందు కోసం గుండప్ప వేచి ఉన్నాడు.\nపొద్దు పోతున్నది. ఎంతకి కొత్త అమ ల్దారు లేవకపోవటం చూసి మిగిలిన ఉద్యో గులుకూడా తమ స్థానాలలో కూచున్నారు. ఎంత ఆపుకోవాలని ప్రయత్నించినా, వారికి నిద్ర ముంచుకు వస్తున్నది.\nచివరకు అర్ధరాత్రి అయింది. కచేరీలోని ఉద్యోగులు ఎవరిస్థానాలలో వారు నిద్ర పోయారు. అదే సమయమని గుండప్ప తన స్థానంలోనుంచి లేచి, ఒక కత్తెర తీసుకుని అందరి జుట్టూ కత్తిరించి తన చేత పట్టు కుని తన బసకు వెళ్ళిపోయాడు.\nతాను రాజుగారి సూచనలను తూచా తప్పకుండా పాటించిన సంగతి రాజుగారికి విన్నవించి ఆయన మెప్పు పొందుదామని గుండప్ప మర్నాడు తెల్లవారుఝామునే బయలుదేరి వెళ్ళాడు.\nగుండప్ప చెప్పినదంతా విని రాజుగారు తన చెవులను తానే నమ్మలేకపోయాడు. ఇంతలో నంజనగూడు నుంచి ఒక ఉద్యోగి వచ్చి కొత్త అమల్దారు ప్రవర్తన గురించి రాజుగారికి నివేదించుకున్నాడు. పౌరో హిత్యం చేసుకునేవాణ్ణి అమల్దారుగా పంపటం తనదే తప్పని గ్రహించి రాజుగారు గుండప్పకు తిరిగి పౌరోహిత్యం ఇచ్చేశాడు.",
            "book_page_end": 32
        },
        {
            "title": "పాపాలకు మూలం",
            "book_page_start": 33,
            "pdf_page_start": 47,
            "pdf_page_end": 54,
            "author": "చందమామ బృందం",
            "genre": "బేతాళ కథ",
            "moral": "మనిషి తన కోరికలు, అహంకారం, స్వార్థం కారణంగానే పాపాలు చేస్తాడు. స్త్రీలు ఆ పాపాలకు కారణం కారు.",
            "keywords": [
                "చండసింహుడు",
                "సౌదామిని",
                "యముడు",
                "బేతాళుడు",
                "మాండవ్యుడు",
                "అహంకారం"
            ],
            "characters": [
                "విక్రమార్కుడు",
                "బేతాళుడు",
                "మాండవ్య మహాముని",
                "యముడు/విదురుడు",
                "చండుడు/చండసింహుడు",
                "సౌదామిని"
            ],
            "locations": [
                "శ్మశానం",
                "యమలోకం",
                "ఇంద్రప్రస్థ నగరం"
            ],
            "content": "పట్టువిడవని విక్రమార్కుడు మళ్లీ చెట్టు వద్దకు వెళ్లి, చెట్టు నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానంకేసి నడవసాగాడు. అప్పుడు శవం లోని బేతాళుడు, \" రాజా, మానవులు పడే పాట్లన్నిటికీ స్త్రీలే కారణమంటారు. కాని నీవు పడే శ్రమకు ఆడది కారణమైనట్టు నాకు తోచటం లేదు. అయినప్పటికీ, ఆడ వాళ్ల మూలంగా మగవాళ్ళు ఎలా పాపిష్టి వాళ్లయిపోయేదీ తెలియజేసే ఒక కథను నీకు చెబుతాను. శ్రమ తెలియకుండా ఉండగలందులకు దాన్ని విను,” అంటూ ఈ విధంగా చెప్పసాగాడు :\nఒకప్పుడు మాండవ్య మహాముని తపస్సు చేసుకుంటుండగా రాజభటులు దొంగను వెతుకుతూ వచ్చి, మాండవ్యుడే దొంగ అనుకుని ఆయనను తీసుకుపోయి కొరత వేశారు. దేహం చాలించిన పిమ్మట మాండ వ్యుడు యముడి వద్దకు వెళ్లి, ఆయనను,\n\" నాకీ కొరతబాధ ఎందుకు కలిగించావు?\" అని అడిగాడు.\n\"నీవు చిన్నతనంలో తూనీగలను ముళ్లతో గుచ్చి బాధించావు, అందుచేత నీకు కొరతబాధ కలిగించాను,” అని యముడు జవాబిచ్చాడు.\n\"అజ్ఞానంతో చేసిన ఆ చిన్న తప్పుకు ఇంత శిక్ష విధిస్తావా? నీవు శూద్రుడవుగా మానవజన్మ ఎత్తు,” అని మాండవ్యుడు యముణ్ణి శపించాడు. ఆ శాపఫలం అను భవించటానికి యముడు విదురుడుగా జన్మిం చాడు. అతడు భూమి పైన ఉన్న నూరేళ్ల కాలమూ అర్యముడనే ఆదిత్యుడు యముడి పని నిర్వహిస్తూవచ్చాడు. యముడు ప్రాణుల కిచ్చే శిక్షలను నిర్ణయించటంలో పొరపాటు చేసినందువల్లనే ముని శాపానికి గురి అయినందువల్ల అర్యముడు యమ లోకానికి వచ్చి సరకబాధలు అనుభవించే వారి పాపాలను గురించీ, పాపకారణాలను గురించి ఎంతో శ్రద్ధగా విచారిస్తూవచ్చాడు.. ఇలా చేసినందువల్ల అర్యముడికి ఒక వింత సంగతి తెలియవచ్చింది: నరక బాధలు అనుభవించటానికి వచ్చిన వారిలో నూటికి తొంభైమంది పాపులు, తాము స్త్రీల మూలానే పాపకార్యాలు చేశామంటూ వచ్చారు. దాదాపు ప్రతి పాపీ ఇదే మాట\nఅంటూ ఉండటంచేత అర్యముడికి ఇందులో కొంత నిజం ఉన్నదేమోనని పించింది. యముడు నూరేళ్ల కాలం భూలో కంలో గడిపి, విదుర జన్మ ముగించి తన పదవికి తిరిగి రాగానే అర్యముడు ఆయ నతో తాను తెలుసుకున్న విషయం కాస్తా . చెప్పేశాడు.\nయముడుకూడా ఈ విషయం దీర్ఘంగా యోచించాడు. ఎక్కువ పాపాలకు స్త్రీలే కారణమైనట్టయితే పాపులను అంత కఠి నంగా శిక్షించటం అధర్మమవుతుంది. మగ వాళ్ళు చేసే పాపాలకు కొంత శిక్ష స్త్రీలు కూడా పొందవలిసి ఉంటుంది.\nయముడికి తన చిన్ననాటి విషయం జ్ఞాపకం వచ్చింది. ఆయన తల్లి సంజ్ఞాదేవి యముణ్ణి కన్న తరవాత తన భర్త అయిన సూర్యుడి వద్ద తన ఛాయను వుంచి తాను పుట్టింటికి వెళ్లిపోయింది. తరవాత ఛాయ యముణ్ణి సవతి కొడుకులాగా చూస్తూ తన సొంత పిల్లలను ఎక్కువగా చూసింది, ఇది సహించలేక యముడు ఆమెను తన్నాడు. యముడి కాలు విరిగి భూమిపై పడేలాగ ఛాయ శపించింది. తరవాత 'యముడు తన తండ్రి అయిన సూర్యుడి అనుగ్రహంతో ఎలాగో ఆ శాపం నుంచి విముక్తుడు కావ లిసి వచ్చింది.\nఇదంతా జ్ఞాపకం చేసుకుంటే యముడికి కూడా, ఒకవేళ స్త్రీలే అనేక పాపాలకు మూలకారణమేమో అన్న సందేహం కలి గింది. అయినప్పటికీ తగిన విచారణ లేకుండా ఏ నిర్ణయానికి రాగూడదు. అందు చేత యముడు తన అనుచరులలో ఒకడైన చండుడనేవాణ్ణి పిలిచి, \" నాయనా, చండా! నుపు పదేళ్లపాటు మనిషివిగా భూలోకంలో చరించి పురుషులు చేసే పాపాలకు మూల కారణం స్త్రీలు అవునో కాదో స్పష్టంగా తెలుసుకురావాలి. మనుషులకు డబ్బు అవసరం. అందుచేత నీకు ఒక లక్ష బంగారు దీనారాలిప్పిస్తాను. అక్కడఉండే కాలంలో నీకు దేవతాశక్తులేవీ ఉండవు. మామూలు మనిషిలాగే బతుకు. తగిన కన్యనుగా చూసి పెళ్లాడు. సంసార జీవితం గడుపు. నీ పుణ్య పాపాలు చిఠా వెయ్య వద్దని చిత్రగుప్తుడితో చెబుతాను. తెలి నిందా?” అన్నాడు.\nమానవలోకంలో పది సంవత్సరాలుం డటమంటే చండుడికి మనస్కరించలేదు. కాని యముడు చేసే ధర్మనిర్ణయం తన పైన ఆధారపడపోతున్నదని గ్రహించాక అతను మానవుడు కావటానికి సంతోషంగా ఒప్పుకున్నాడు.\nయముడు చండు ముప్ఫై ఏళ్ల ఆంద గాడుగా తయారుచేసి, ఒక లక్ష బంగారు దీనారాలిచ్చి, \"భూమిపైన నీ యిష్టం వచ్చిన స్థలానికి వెళ్ళు,” అన్నాడు.\nచండుడు చండసింహుడని పేరు పెట్టు కుని ఏకంగా ఇంద్రప్రస్థంలో దిగాడు. దేవలోకానికి పోటీగా మయుడు నిర్మించిన ఆ మహానగరం ఆనాడు భరతవర్షాని కంత టికీ మేటి పట్టణం. అక్కడ లేని వైభవం లేదు, నాగరికత లేదు.\nచండసింహుడు ఆ నగరంలో నివాసం ఏర్పాటు చేసుకుని, తాను కాశ్మీరదేశపు వ్యాపారిసని చెప్పుకుంటూ, మహాసంపన్నుడి\nలాగా జీవితం గడపసాగాడు. నగరంలోని ఎందరో కులీనులు తమ కుమార్తెలను అతనికిచ్చి పెళ్ళి చెయ్యటానికి ప్రయత్నిం చారు. అతను సౌదామిని అనే కన్యను ఎంచి పెళ్ళాడాడు. ఎందుకంటే ఆమె చాలా అందగత్తె. వాళ్ళది చాలా గొప్ప వంశం. కాని సౌదామిని తండ్రి ఏమా త్రమూ ఆస్తిపరుడు కాడు; ఆయనకూ, ఆయన కొడుకులకూ, కూతుళ్ళకూ ఉన్న ఆస్తి యావత్తూ వారి వంశగౌరవమే.\nసౌదామిని ఎంత అందమైనదో అంత అభిమానమూ, వంశాభిమానమూ కలది. తండ్రి ఇంట ఎంత బీదగా బతికినప్పటికీ ఆమె మనసులో చిన్న ఆలోచనలు కలిగేవి కావు. ఈ లక్షణాలన్నీ చూసి చండ సింహుడు తన భార్యను ఎంతో ప్రేమగా చూస్తూ, పువ్వులలో పెట్టి పూజించాడు. ఆమె ఏ కోరిక కోరినా మరుక్షణం దాన్ని తీర్చేవాడు; ఎందుచేతనంటే అతని వద్ద పుష్కలంగా డబ్బున్నది.\nపెళ్ళి అయి దారిద్య్రబాధ ఏమిటో తెలియకుండా పోయినాక సౌదామినిలో చిత్రమైన మార్పు కలిగింది. భర్త తనకు దాసుడైనకొద్దీ అతన్ని మరింత దాసాను దాసుణ్ణి చేసుకున్నది. అతను తనను ఆకా శానికి ఎత్తినకొద్దీ అతనికి అందకుండా పోయింది. ఆమె కోరికలు ఆజ్ఞలుగా మారాయి. ఆమెకు వెనక ఉండిన ఆత్మాభి మానం వల్లమాలిన అహంకారంగా పరిణ మించింది. అయినా చండసింహుడు ఆమె ఇష్టానుసారం జరగనిచ్చాడు. తాను ఆమె ఆజ్ఞలు పాలించటంవల్ల ఆమెకు కలిగే ఆనందం చూసి అతనుకూడా ముచ్చట పడేవాడు.\nసౌదామిని తన భర్త వద్ద ధనపు పాతర ఉన్నట్టుగా ప్రవర్తించింది. తన చెల్లెళ్ళకు అత్యంత వైభవంగా పెళ్లిళ్ళు చేయించింది. తన భర్తచేత సరుకులు కొనిపించి తన\nఅన్న లిద్దరినీ సముద్ర వ్యాపారంమీద పంపింది. ఇక ఏనాడు చూసినా చండ సింహుడి ఇల్లు రాజాధి రాజుల ఇళ్ళకు తక్కువలేకుండా వెలిగిపోవలిసిందే. పండ గలూ, పబ్బాలూ వస్తే వారి ఇంట జరిగే విందులు నగరంలో మరెక్కడా జరగ టానికి వీల్లేదు. ఇలా చండసింహుడు తెచ్చు కున్న డబ్బంతా అయిపోయింది. అయితే అతనికి నగరంలో అంతులేని పరపతి ఉండటంచేత ఆతని సంసారం నిర్విఘ్నంగా సాగిపోయింది.\nఇప్పుడు చండసింహుడికి తన భార్య కోరిన కోరికలన్నీ తీర్చే శక్తి లేదు. భర్త తనకు ఏమాత్రం అడ్డుపుల్ల వేసినా ఆమె కాళీ అవతారంలాగా అయిపోతున్నది. అందుచేత అతను భార్య ఎదటపడటానికే భయపడుతున్నాడు. అతని కిప్పుడు ఒక్కటే ఆశ అతని బావమరుదులు సముద్రాల మీద లాభసాటి వ్యాపారం చేసుకుని తిరిగి వస్తే తన పరువు కొంత దక్కుతుంది. అందుకని వారి రాకకోసం అతడు ఎదురు చూడసాగాడు.\nచివరకు వారు రానేవచ్చారు. ఒకడు సముద్రం మీద పడవ ముణిగి, సరుకంతా నష్టమై చావు తప్పించుకుని ప్రాణాలతో ఇల్లు చేరుకున్నాడు. రెండోవాడు వ్యాపారం\nచేసినంత చేసి, వచ్చిన డబ్బంతా అక్కడి కక్కడే తగలేసి, వట్టి చేతులతో ఇంటికి తిరిగివచ్చాడు.\nచండసింహుడు ప్రజలను వంచించి, స్నేహితులను మొహమాటపెట్టి అప్పులు చేసి కొంతకాలం బతికాడు. భార్య అతనిపై బద్ధవైరం కట్టింది. బాకీదార్లు అతని దగ్గిర డబ్బులేదని తెలుసుకున్నారు. వాళ్లు అతన్ని తొందర చేయసాగారు. అతనుకూడా చాతనయినమట్టుకు వారిని తప్పించుకు తిరగసాగాడు.\nచివరకు వ్యవహారం న్యాయస్థానందాకా వెళ్ళింది. రాజభటులు అతన్ని పట్టుకు పోవటానికి వచ్చారు. చండసింహుడు తన గుర్రాన్ని ఎక్కి రాజభటులకు అందకుండా పారిపోసాగాడు. దారిలో కొందరు తనను పట్టుకోవటానికి వస్తే వారిని తన కత్తికి బలిచేశాడు.\nతరవాత చండసింహుడు మారుపేరు పెట్టుకుని ఇతర దేశాలలో దొంగతనాలు చేసి, హత్యలుచేసే, తాగుబోతులతో జూదా లాడీ హేయమైన జీవితం గడిపి, తన గడువు పదేళ్లూ నిండగానే తిరిగి తన రూపంపొంది యమలోకానికి చేరుకున్నాడు.\nయముడు అతన్ని చూస్తూనే, \"పచ్చావా, చండా? నిజం ఏమిటో తెలుసుకున్నావా?\nమగవాళ్లు చేసే పాపాలకన్నిటికీ ఆడవాళ్లేనా మూల కారణం? వారి బాధ్యత ఎంత?\" అని అడిగాడు.\n\"స్వామీ, మగవాళ్లు చేసే పాపాలకు ఆడవాళ్ళు ఎంతమాత్రమూ కారకులు కారు. బాధ్యత అంతా మగవాళ్లదే!\" అన్నాడు చండుడు.\nబేతాళుడీ కథ చెప్పి, \" రాజా, చండుడు యముడితే అలా ఎందుకు చెప్పాడు? సౌదామిని మూలంగానేకదా అతను అన్ని కష్టాలుపడి, అన్ని పాపాలూ చేసింది? బాధ్యత అంతా మగవాళ్లదే ననటంలో అతని ఉద్దేశం ఏమై ఉంటుంది? ఈ ప్రశ్నకు సమాధానం తెలిసికూడా చెప్పకపోయావో నీ తల పగిలిపోతుంది,” అన్నాడు.\nదానికి విక్రమార్కుడు, \"చండుడు చెప్పినదానిలో అబద్ధం ఏమిలేదు. అతని అనుభవంకూడా ఆ విషయాన్నే రుజువు చేస్తున్నది. పురుమలు తమ ఆనందం కోసం ఆడవాళ్లలో స్వార్ధాన్నీ, అతిశయాన్నీ ప్రకోపింప జేస్తారు. వాటివల్ల తమకు చిక్కులు వచ్చినప్పుడైనా తమ తప్పు దిద్దు కొక పాపాలకు పూనుకుంటారు. చండ సింహుడు దారిద్య్రబాధ అనుభవిస్తూకూడా తన వద్ద డబ్బులేదని భార్యకు చెప్పలేదు. సౌదామిని దారిద్య్రం ఎరగనిదికాదు. డబ్బు దుర్వ్యయం చెయ్యటంలో ఉండే ఆసం దాన్ని చండసింహుడు తన తృప్తికొరకు ఆమెకు నేర్పాడు. ఆమెను ఆకాశానికెత్తి అహంకారం నేర్పాడు. ఆమెను యజమాను రాలులాగా చూసి ఆమె తనను సేవకుడల్లే చూసేటట్టు చేసుకున్నాడు. దీనికంతకూ నిజంగా బాధ్యుడు చండసింహుడేగాని అతని భార్య ఎంతమాత్రమూ కాదు,” అన్నాడు.\nరాజుకు ఈవిధంగా మౌనభంగం కలగ గానే బేతాళుడు శవంతోసహా మాయమై మళ్ళీ చెట్టెక్కాడు. —(కల్పితం)",
            "book_page_end": 40
        },
        {
            "title": "జలరాక్షసుడు",
            "book_page_start": 41,
            "pdf_page_start": 55,
            "pdf_page_end": 58,
            "author": "వి. వెంకటదాసు",
            "genre": "జానపద కథ",
            "moral": "తెలివి, సమయస్ఫూర్తి శారీరక బలం కంటే గొప్ప ఆయుధాలు.",
            "keywords": [
                "జలరాక్షసుడు",
                "కాపు కొడుకు",
                "సరస్సు",
                "మోసం",
                "బంగారం",
                "తెలివి"
            ],
            "characters": [
                "కాపు కొడుకు",
                "అన్నలు",
                "జలరాక్షసుడు",
                "రాక్షసుడి కొడుకు",
                "ఉడత",
                "కుందేలు",
                "ఎలుగుబంటి"
            ],
            "locations": [
                "దూర దేశం",
                "సరస్సు తీరం",
                "గుహ"
            ],
            "content": "ఒకానొక దూర దేశంలో ఒక సరస్సుకు సమీపంలో ఒక కుటీరంలో ఒక పేదకాపు ఉండేవాడు. ఆ కాపుకు ముగ్గురు కొడు కులు. తల్లీ తండ్రీ పోయినాక పెద్దవా ళ్ళిద్దరూ ఏకమై ఉన్న కొద్దిపాటి ఆస్తినీ ఒడుచుకున్నారు.\n\" ఈ ఇల్లు నాది!” అన్నాడు పెద్దవాడు.\n\"ఇంట్లో సామానంతా నాది!” అన్నాడు రెండోవాడు.\n\"మరి నామాట ఏమిటి?” అన్నాడు. మూడోవాడు.\n\" నీకా? ఇల్లూ, ఇంటో సామానూ పోగా, ఏముంటే అది నీదే. వెతికి తీసుకో,” అన్నారు అన్నలు.\nమూడోవాడు ఇల్లంతా వెతికి ఒక మూల పడి ఉన్న తాటి చుట్ట సంపాదించాడు. దాన్ని వాడు తీసుకోవచ్చునని అన్నలు అనుమతించారు. ఆ తాడు భుజాన వేసు కుని కాపు కొడుకు సరస్సు తీరానికి వెళ్లాడు. వాడక్కడ నీటి ఒడ్డునే పెరిగే ఒక చెట్టు నానుకుని కూచుని తనకు బతుకుతెరువు ఏమిటా అని ఆలోచిస్తుండగా అంత దూరాన ఒక ఉడత కనిపించింది.\nతనవద్ద ఉన్న తాడుతో ఉచ్చులు పన్ని రకరకాల జంతువులను పట్టుకుని, వాటి చర్మాలు అమ్మి బతకవచ్చునని వాడికి తోచింది. వాడు వెంటనే ఉచ్చు పన్ని ఉడతను పట్టుకున్నాడు. అయితే తీరా పట్టుకున్నాక వాడికి దానిని చంప బుద్ధి కాలేదు. అందుచేత ఒక చెక్కల గూడు చేసి వాడు ఉడతను అందులో పెట్టాడు.\nఅలాగే వాడు ఒక కుందేలునుకూడా ఉచ్చుల సహాయంతో పట్టుకుని దాన్ని కూడా చెక్కల గూడులో పెట్టేశాడు.\nవాడు ఆ సరస్సు ఒడ్డునే మకాం పెట్టి తన తాడుకు చిన్న ఉచ్చులూ, పెద్ద\nఉచ్చులూ, ఇంకా పెద్ద ఉచ్చులూ అమర్చ సాగాడు. వాడు చూస్తూ ఉండగానే ఒక పెద్ద ఎలుగుబంట్ వాడికి కొంచెం దూరంగా ఉన్న గుహలో ప్రవేశించింది.\nకాపు కొడుకు ఉచ్చులు అమర్చుతూ ఉండగా నీటి లోపల గలగల శబ్దం వినిపించింది. వాడు తల ఎత్తి చూసే సరికి నీటిలో నుంచి సగం పైకి వచ్చిన ఒక కుర్రవాడు ఒక రాయి పట్టుకుని దానిమీదుగా తనకేసి చూస్తూండటం కనిపించింది.\n.ఆ సరస్సు అడుగున ఒక జలరాక్షను డుంటున్నాడు. వాడెప్పుడూ నీరు విడిచి బయటికి రాడు, కాని ఎవరైనా సరస్సు సమీపానికి వస్తే తన మాయోపాయాలచేత వారిని నీటిలోకి వచ్చేలాగు చేసి లోపలికి ఈడ్చేస్తాడు. వాడు ఎందరో ప్రయాణికు లను ఆవిధంగా చంపేసి, అంతులేని బంగారం చేర్చిపెట్టాడని చెప్పుకునేవారు.\nఇప్పుడు తనను చూస్తున్నది. ఆ జల రాక్షసుడి కొడుకై ఉండాలని కాపు కొడుకు గ్రహించాడు.\n*మా సరస్సు దగ్గిర చేరి ఏంచేస్తు న్నావు?\" అని రాక్షసుడి కొడుకు అడిగాడు.\n\"ఈ సరస్సుకు ఉచ్చువేసి బిగలాగ బోతున్నాను. అప్పుడు సరస్సు కాస్తా మూసుకుపోతుంది,” అన్నాడు కాపు కొడుకు.\nరాక్షసుడి కొడుకు బుడుంగున ముణిగి తండ్రి దగ్గిరికి పోయి కావు కొడుకు అన్న మాటలు చెప్పాడు.\n\"అంత పని చేస్తాడుగా? వాణ్ణి బతికి ఉండ నివ్వరాదు. నువు మళ్లీ పైకి వెళ్లి నీతోబాటు చెట్టు ఎక్కమని పందెం వెయ్యి, చెట్టెక్కి అలిసిపోయినాక వాణ్ణి నీటిలోకి తోసెయ్యి. మిగతా పని నేను చూస్తాను,” అన్నాడు రాక్షసుడు తన కొడుకుతో.\nరాక్షసుడి కొడుకు పైకి వచ్చి కాపు కొడుకుతో, \"నాతోబాటు చెట్టెక్కు చూస్తాం!\" అన్నాడు.\n\" నేను పని మీద ఉన్నాను, కళ్లు కన పడటంలేదూ? కావలిస్తే నా చిట్టి తమ్ముడితో వెయ్యి పందెం,\" అంటూ కాపు కొడుకు చెక్కల గూడులో నుంచి ఉడతను వది లాడు. రాక్షసుడి కొడుకు చెట్టుమీద చెయ్యి వెయ్యక ముందే ఉడత తుర్రున చిటారు కొమ్మకు పాకిపోయింది.\nరాక్షసుడి కొడుకు మళ్లీ తండ్రి దగ్గిరికి పోయి ఇలా జరిగిందని చెప్పాడు.\n\"అయితే వాణి నీతో పరుగు పందానికి రమ్మను. వాణ్ణి సరస్సు చుట్టూ పరిగెత్తించి, అలుపురాగానే లోపలికి తోసెయ్యి,” అన్నాడు రాక్షసుడు.\nరాక్షసుడి కొడుకు మళ్ళీ పైకి వచ్చి, \"పోనీ నాతో పరుగు పందెం వెయ్యి!” అన్నాడు.\n\"కళ్ళులేవూ? పనిమీది ఉన్నాను. కావ లిస్తే నా బుల్లి తమ్ముడితో వెయ్యి పందెం!” అంటూ కాపు కొడుకు కుందేలును వది లాడు. వదిలిందే ఆలస్యంగా అది వాయు వేగంతో బయలుదేరి క్షణంలో మాయ మయింది.\nరాక్షసుడి కొడుకు మళ్ళీ తండ్రి దగ్గిరికి పోయి జరిగింది చెప్పాడు. \"అలాగా! ఇదేదో మహాచిత్రంగా ఉందే! అయితే ఈసారి వాడితో మల్లయుద్ధం చేసి చితక గొట్టి నీటిలోకి తొయ్యి!” అన్నాడు రాక్షసుడు.\nవాడి కొడుకు పైకి వచ్చి కాపు కొడు కుతో, \" నాతో మల్లయుద్ధం చేస్తావా?” అని అడిగాడు.\n“చేతిలో పని ఇంకా పూర్తికాలేదు. ఆ కనిపించే గుహలో మా తాత ఉన్నాడు. ఆయనతో మల్లయుద్ధం చెయ్యి. నువు గిలిస్తే అప్పుడు నీ సంగతి నేను చూస్తాను,” అన్నాడు కాపు కొడుకు.\nరాక్షసుడి కొడుకు ఎలుగుబంటి ఉండే గుహలోకి వెళ్లి దాన్ని కవ్వించాడు. ఎలుగు బంటి వాణ్ణి పట్టి పీకి, రక్కి వదిలి పెట్టింది.\nవాడు ఎలాగో చావు తప్పించుకుని పారిపోయి తండ్రిని చేరుకుని జరిగినదంతా చెప్పాడు.\nజలరాక్షసుడికి భయం పట్టుకున్నది.\n\"వీడెవడో ఉద్దండుడల్లే ఉన్నాడే! వీడి తమ్ములు చెట్లెక్కటంలోనూ, పరిగెత్తటం లోనూ నిన్ను మించిన వాళ్ళంటివి! వీడి తాత. నిన్ను చంపినంతపని చేశాడాయె! వీడు మన సరస్సును ఉచ్చువేసి నిజంగానే మూస్తాడేమో! ఎంత బంగారం ఇస్తే వీడు మన సరస్సును వదిలి పోతాడో అడిగిరా!” అన్నాడు రాక్షసుడు కొడుకుతో.\nవాడు వెళ్ళి కాపు కొడుకును అడిగాడు.\n\" నువు బంగారం తీసుకురా! చూసి చెబుతాను,” అన్నాడు కాపు కొడుకు.\nరాక్షసుడి కొడుకు కొంత బంగారం తెచ్చాడు. అది చాలదన్నాడు కాపు కొడుకు. వాడు వెళ్లి మరికొంత తెచ్చాడు. కాపు కొడుకు తృప్తిపడ లేదు. రాక్షసుడు ప్రాణం విసిగి తన దగ్గిర ఉన్నదంతా పంపేశాడు.\n\"ఇంతకంటె మా దగ్గిర చిన్న మెత్తు కూడా బంగారం లేదు!\" అని రాక్షసుడి కొడుకు చెప్పిన మీదట కాపు కొడుకు ఆ బంగారమంతా తీసుకుని తన తండ్రి ఇంటికి వెళ్ళాడు.\n\"ఎక్కడిదిరా నీ కింత బంగారం?” అని అన్నలు ఆశ్చర్యంగా అడిగారు.\n\"ఈ తాడుతో సంపాదించుకున్నాను,” అన్నాడు తమ్ముడు.\n\"ఈ ఇల్లూ, ఇంట్లో సామానూ తీసుకుని మాకు ఆ తాడు ఇచ్చెయ్యి,\" అని అన్నలు తమ్ముణ్ణి బతిమాలారు.\nతమ్ముడు ఇచ్చేశాడు. వాడు తన తండ్రి ఇల్లు బాగుచేయించుకుని, తన బంగారంతో పొలాలూ, గొడ్డూ గోదా ఏర్పాటుచేసుకుని సుఖంగా ఉన్నాడు.\nవాడి అన్నలు ఆ తాడు తీసుకుని ఎటుగా వెళ్ళారో ఏమైపోయారో ఈనాటికీ ఎవరికీ తెలియదు.",
            "book_page_end": 44
        },
        {
            "title": "బింబ ప్రతిబింబాలు",
            "book_page_start": 46,
            "pdf_page_start": 60,
            "pdf_page_end": 62,
            "author": "చామర్తి కూర్మాచార్యులు",
            "genre": "నీతి కథ",
            "moral": "మనుషుల అంతరంగ ఆలోచనలు బాహ్య ప్రపంచంపై ప్రభావం చూపుతాయి. ఇతరుల పరిస్థితి అర్థం చేసుకుంటేనే కోపానికి కారణం తెలుస్తుంది.",
            "keywords": [
                "రాజు",
                "మంత్రి",
                "కట్టెలవాడు",
                "దారిద్రం",
                "గంధపుచెక్క",
                "బింబప్రతిబింబాలు"
            ],
            "characters": [
                "వివేకవంతుడైన రాజు",
                "మంత్రి",
                "కట్టెలు కొట్టేవాడు",
                "కట్టెలవాడి భార్య"
            ],
            "locations": [
                "విశాలనగరం",
                "రాజభవనం",
                "అడవి"
            ],
            "content": "విశాలనగరంలో వివేకవంతుడనే రాజు ఉండేవాడు. ఆయన ప్రతి ఉదయమూ, సాయంకాలమూ తన భవనం పై భాగానికి వెళ్ళి, అక్కడ చల్లగాలిలో పచారు చేస్తూ సూర్యోదయ శోభా, సూర్యాస్తమయ శోభా తిలకిస్తూ ఉండేవాడు.\nప్రతిరోజూ ఒక కట్టెలు కొట్టేవాడు ఉదయంపూట రాజప్రాసాదం పక్కగా కట్టెలు కొట్టటానికి అడవికి వెళ్ళి, తిరిగి సాయంకాలం పూట కట్టెల మోపుతో తిరిగి వచ్చేవాడు.\nప్రతి ఉదయమూ, సాయంకాలమూ వాడు రాజుకు కనిపిస్తూనే ఉండేవాడు.\nఅయితే వాడు ఉదయంపూట అడవికి పోతూ కనిపించినప్పుడు రాజుకు, \"అయ్యో, పాపం! వీడు ఎంత కటిక దరిద్రుడోగద! అసలే ఎముకల గూడులా ఉన్నాడు; ఇంత శ్రమపడితేగాని వాడికి రోజు గడవదు కాబోలు!\" అనుకుని జాలి పుట్టుకొచ్చేది. సాయంకాలం పూట వాడు మోపు నెత్తిన పెట్టుకు వస్తూ కనిపించినప్పుడు మటుకు రాజుకు వాణ్ణి చూడగానే ఎందుకో పట్ట రాని ఆగ్రహం వచ్చేది; \"పాపాత్ముడు, వీణ్ణి నిలువునా చీల్చినా దోషం లేదు!\" అనిపించేది.\nఒకే మనిషిని చూస్తే తనలో ఉదయం ఒక భావమూ, సాయంకాలం పూట దానికి విరుద్ధంగా ఇంకొక భావమూ, ఎందుకు కలుగుతున్నదీ రాజుకే అర్థంకాక ఆశ్చర్యం వేసింది.\nచివరకాయన తన మంత్రిని పిలిచి, అతనితో తన అనుభవం చెప్పి, తనలో ఈ విరుద్ధ భావాలు కలగటానికి కారణం ఏమై ఉంటుందో తెలుసుకోమన్నాడు.\nమంత్రి సరేసని మూడురోజులు వ్యవధి కావాలని అడిగాడు.\nమర్నాడు మంత్రి పేదవాడి వేషం వేను కుని కట్టెలుకొట్టేవాణ్ణి అనుసరించి అడవికి పోయి వాడు రోజల్లా పడే శ్రమ చూసి సాయంకాలం వాడి వెనకనే తానుకూడా వచ్చేశాడు.\nరాజుగారు ఆ కట్టెలు కొట్టేవాణ్ణి చూసి ఎందుకు జాలిపడుతున్నది మంత్రికి అర్థ మయింది; కాని రాజుకు వాడంటే ఆగ్రహం ఎందుకు వస్తున్నదీ తెలియరాలేదు.\nరెండోనాడు మంత్రి ఒక సాధువు వేషం వేసుకుని కట్టెలు కొట్టే వాడి ఇంటికేసి వెళ్లాడు. ఆయన గుమ్మంలో అడుగు పెట్టటం చూసి కట్టెలు కొట్టేవాడి భార్య లోపలికి ఆహ్వానించి కూచోబెట్టి ఎంతో మర్యాద చేసింది. మంత్రికి గందపుచెక్కల వాసన ఘాటుగా తగిలింది.\n\"గందపుచెక్క ఇంట్లో పుష్కలంగా ఉన్నట్టున్నదే. అది అమ్ముకుని సుఖంగా బతక్క ఇంత అగచాట్లు పడుతున్నారేం, తల్లీ?” అన్నాడు మంత్రి సానుభూతిగా.\n\"బాబూ, గట్టిగా అనకండి ! నా మొగుడు కట్టెలు కొట్టేటప్పుడు ఎప్పుడన్నా గందపు కర్రకూడా దొరుకుతుంది. దాన్ని ఒక గది నిండా పేర్చి పెట్టాం. ఎప్పుడో ఒకప్పుడు రాజుగారు చావటం జరగవచ్చు. ఆయనను దహనం చెయ్యటానికి గందంచెక్క కొనే\nశటప్పుడు ఎంతధర అయినా ఇస్తారు. అందు కని దాన్ని చిల్లరగా వాళ్ళకూ వీళ్ళకూ అమ్మక నిలవేసి ఉంచాం!\" అన్నది కట్టెలు కొట్టేవాడి భార్య.\nరాజుకు కట్టెలుకొట్టేవాడిపైన ఆగ్రహం ఎందుకు కలుగుతున్నదో మంత్రికి తెలిసి పోయింది. కట్టెలుకొట్టేవాడు అడవికి వెళ్లే టప్పుడు తన దారిద్య్రం గురించి అను కుంటాడు, తన ఇంటి ఖర్చుకు సరిపడా కట్టెలు దొరకాలని కోరుకుంటాడు. ఆ సమయంలో రాజు వాడి స్థితి చూసి జాలి పడతాడు.\nకట్టెలుకొట్టేవాడు తన పని పూర్తి చేసు కుని ఇంటికి తిరిగి వచ్చేటప్పుడు తాను దాచి ఉంచిన గందపుకట్టె గురించి అనుకుని, రాజు త్వరగా చనిపోతే అదంతా సొమ్ము అవుతుందిగదా అనుకుంటాడు. ఆ సమ యంలో రాజుగారికి వాడిమీద పట్టరాని కోపం వస్తుంది.\nకట్టెలవాడి భావాలూ, రాజుగారి భావాలూ బింబ ప్రతిబింబాలు.\nమంత్రి కట్టెలుకొట్టేవాడి భార్య వద్ద సెలవు తీసుకుని తన ఇంటికి వెళ్లిపోయి, మర్నాడు ఉదయం మామూలుగానే సభకు హాజరయాడు.\n\"ఏం, మంత్రి? రహస్యం అంతు చిక్కిందా?” అని రాజు అడిగాడు.\n\"నిజం తెలుసుకున్నాను, మహారాజా. ఆ కట్టెలుకొట్టేవాణ్ణి శిక్షించనని మాట ఇస్తే తమకు యథార్థం 'విన్నవించు కుంటాను,” అంటూ జరిగిన సంగతి అంతా చెప్పేశాడు మంత్రి.\nకట్టెలు కొట్టేవాడు దరిద్రుడై ఉండటం చేతనేగదా రోజూ తన మరణం కోరుతున్నా డని గ్రహించి రాజు వాణ్ణి పిలిపించి, తగిన విధంగా మందలించి, కొంత డబ్బు కూడా ఇచ్చి వాడు ఆటే శ్రమ లేకుండా జీవితం గడిపే ఏర్పాట్లు చేయించాడు,",
            "book_page_end": 48
        },
        {
            "title": "కొయ్యగుర్రం - 4",
            "book_page_start": 49,
            "pdf_page_start": 63,
            "pdf_page_end": 70,
            "author": "సి. మాధవరావు",
            "genre": "కాల్పనిక సాహసం",
            "moral": "ప్రేమ గొప్ప సాహసాలను ప్రేరేపిస్తుంది. తెలివైన ప్రణాళికలు, యుక్తి ద్వారా కష్టమైన సమస్యలను కూడా పరిష్కరించవచ్చు.",
            "keywords": [
                "కొయ్యగుర్రం",
                "రాజకుమారుడు",
                "యువరాజు",
                "రాజకుమార్తె",
                "యుక్తి",
                "పలాయనం"
            ],
            "characters": [
                "రాజకుమారుడు",
                "రాజకుమార్తె",
                "యువరాజు (కొమ్ముల వ్యక్తి)",
                "మంత్రులు",
                "రాజకుమారుడి తండ్రి (రాజు)",
                "వడ్రంగి"
            ],
            "locations": [
                "రాజభవనం",
                "యువరాజు భవనం",
                "సముద్ర తీరం"
            ],
            "content": "త్వరలోనే రాజకుమారుడు పెళ్లివారిని చేర వచ్చాడు. మంత్రులు వాణ్ణి ఆపి, \"నువు మా యువరాజుకు అమ్మినవి ఎం పళ్ళు?\" అని అడిగారు.\n\"అవి నేను స్వయంగా చెట్లనుంచి కోసినవేనే!” అన్నాడు రాజకుమారుడు అమాయికంగా,\n\"అయితే వాటిని తిన్నాక మా యువ రాజుగారికి రెండు కొమ్ములెందుకు మొలి చాయి, బారెడు తెల్ల గడ్డం ఎలావచ్చింది?” అని వాళ్లు రాజకుమారుణ్ణి మళ్లీ అడిగారు.\n'ఈ మాటలు సహజంగా రాజకుమారు డికి ఆశ్చర్యం కలిగించలేదు. అలా జరుగు తుందని వాడికి తెలుసు.\n\"నేను రోజూ ఈ పళ్ళే తింటున్నాను గదా నాకు కొమ్ములూ, గడ్డాలూ రాలేదే!” అన్నాడు వాడు.\nఇందు కేమనాలో మంత్రులకు తోచలేదు. రాజకుమారుడు కాస్సేపు ఆలోచించినట్టు నటించి, \"మీ యువరాజుగారు, కొంపతీసి, ఆ పళ్ళు తిన్నాక నిద్రపోలేదుగద?” అని అడిగాడు.\n\"నిద్రపోకేం? పోయారు!\" అన్నారు మంత్రులు.\n\" ఇంకేం? అదే కొంప తీసింది! పాపం, మీరు దూరదేశం నుంచి వస్తున్నారులాగుంది, అందుచేత మీ కిక్కడి ఆచారాలు తెలీవు. ఏదన్నా తిని నిద్రపోనేరాదు! నిద్రపోయారో\nకొమ్ములూ, గడ్డాలూ మొలిచాయే!\" అన్నాడు రాజకుమారుడు.\nఈ మాటలు విని దూరదేశపు మంత్రులు ముఖ ముఖాలు చూసుకున్నారు. తప్పు యువరాజుదే! లేకపోతే పందిలాగా తిని, ఎందుకు నిద్రపోవాలీ? కాని ఇప్పుడేం చేసే టట్టు? పెద్దచిక్కే వచ్చింది. రాజకుమార్తె ఈ రూపంలో ఉన్న యువరాజును చచ్చినా పెళ్ళాడదు.\n\"ఈ పెళ్ళికొడుకును తీసుకుపోయి చూపామో మనని చితకదన్నుతారు! అంత కంటె వెనక్కు తిరిగి పోవటమే ఎంతో మేలు,\" అని మంత్రులు అన్నారు.\nఈ ఆలోచన చాలా బాగుందని అందరూ. ఒప్పుకున్నారు. అందగాడైన యువకుణ్ణి పట్టటమే తరువాయి. తీరాచూడబోతే పరి వారంలో వాళ్ళందరికన్నా పళ్ళు అమ్మిన కుర్రాడే అందంగా ఉన్నాడు.\nయువరాజు మంత్రులు రాజకుమారుడికి తమ పన్నాగం వివరించి చెప్పి, పెళ్ళి అయినదాకా పెళ్ళికొడుకుగా ఉండమని కోరారు. వాడు తన సంతోషాన్ని పైకి కన బడనియ్యక, \"మధ్య నాకేమిటి సంబంధం. మీరూమీరూ ఏమైనాకండి. నాకు లక్ష పను లున్నాయి!” అని బెట్టుచేశాడు.\nమంత్రులు రాజకుమారుణ్ణు ఒత్తిడిచేసి బంగారుకాసులు బేరం పెట్టారు. అయిదు కాసులిస్తామంటే చాలదని పేచీ పెట్టి, వాడు ఏడు కానులు పుచ్చుకుని పెళ్ళికొడుకు కావటానికి ఒప్పుకున్నాడు.\nరాజకుమారుడికి మంచి దుస్తులు వేసి బండిలో కూచోబెట్టారు. యువరాజును మామూలు గుర్రంమీద ఎక్కించి, వాడి నెత్తిన ఒక బురఖా వేశారు. నగరం చేరి నాక యువరాజును ఒక గదిలో దాచి ఉంచటానికి ఏర్పాటు జరిగింది. ఈ ఏర్పా ట్లన్నీ పూర్తిచేసుకుని పెళ్ళివారు ముందుకు కదిరారు.\nరాజుగారు పెళ్ళివారికి నగరం వెలపలనే ఎదురుకోల ఇచ్చి స్వాగతం చెప్పాడు. తనకు కాబోయే అల్లుడు అందగాడయినందుకూ, పెళ్ళివారు భారీగా కట్నాలు తెచ్చినందుకూ ఆయన ఎంతో సంతోషించాడు. ఆయనకు ఒకటే విచారం; అదేమిటంటే, తన కుమార్తె అప్రతిష్ఠ గురించి పెళ్ళివారికి ఎక్కడ తెలిసిపోతుందోనని. ఆ సంగతి ఏమాత్రం తెలిసినా యువరాజు ఆమెను పెళ్ళాడడు. అందుకని రాజుగారు పెళ్ళి ప్రయత్నాలను వాయువేగంతో సాగించాడు. పెళ్ళి విందు నాలుగురోజులపాటు జర గాలి. ఈ నాలుగురోజులూ పెళ్ళివారికి ఊపిరి సలపకుండా విందులూ, వినోదాలూ జరిపించినట్టయితే వారికి రాజకుమార్తె అప ఖ్యాతి గురించి తెలుసుకునే అవకాశం ఉండదు.\nపెళ్ళివిందు మూడు రోజులపాటు సాగింది. ఈ మూడురోజులూ పెళ్ళికూతురు కంటికీ మంటికీ ఏకధారగా ఏడుస్తూనే ఉన్నది. ఆమె తన ప్రియుడైన రాజకుమా రుణ్ణి క్షణంపాటుకూడా మరవలేకుండా ఉన్నది. అందుచేత ఆమె తన మేలి ముసుగు ఎత్తి పెళ్ళికొడుకును చూసుకున్న పాపానకూడా పోలేదు.\nనాలుగో రోజు రాత్రి విందులో పెళ్ళి కూతురూ, పెళ్ళికొడుకూ పక్కపక్కనే కూచున్నారు. రాజకుమారుడు రాజకుమా ర్తెతో రహస్యంగా, \" ఇదుగో, చూడు! నేనే వచ్చేశాను!\" అన్నాడు.\nఆ మాటలు విని రాజకుమార్తె మేలి ముసుగు ఎత్తి అతనికేసి చూసింది. మొట్ట మొటద ఆమె తాను కలగంటున్నానను కున్నది. ఎందుకంటే, ఆమెను తండ్రి అతని కిచ్చి ఎందుకు పెళ్ళిచేస్తాడు?\nఆమె ఆశ్చర్య సంభ్రమాలు ప్రకటించి రహస్యం బయట పెట్టేస్తుందేమోనని భయ పడి రాజకుమారుడు ఆమెతో, \"ఏమీ తెలియనట్టు నటించు,\" అని హెచ్చరించి జరిగినదంతా ఆమెకు చెప్పాడు. ముసురు పోయి ఎండ వచ్చినట్టుగా రాజకుమార్తె దుఃఖం మాని చిరునవ్వు నవ్వింది. తరవాత కొత్త భార్యాభర్తలు ఎంతో సరదాగా సంభా షించుకున్నారు, హాస్యాలాడుకున్నారు, నృత్యంకూడా చేశారు. నృత్యంచేసే సమ యంలోనే వాళ్ళు పారిపోయే పథకంకూడా ఆలోచించుకున్నారు.\n\"అంపకాల సమయంలో నువు మీ నాన్నను కొయ్యగుర్రం కావాలని అడుగు. అది లేకుండా అత్తవారింటికి వెళ్ళనని భీష్మించుకు కూచో బెదిరింపులకు కూడా\nలొంగకు !\" అని రాజకుమారుడు రాజ జాగ్రత్త!\" అని కూతుర్ని భయ పెట్టి కుమార్తెకు సలహా ఇచ్చాడు.\nమర్నాడు అంపకాలు. ఆస్థానంలోని పెద్ద ఉద్యోగులందరూ రాజభవన ద్వారం వద్ద చేరి రాజకుమార్తెను సాగనంపటానికి సిద్ధంగా ఉన్నారు. రాజకుమారుడూ, పరి వారమూ, మంత్రులూ, బయలుదేరటానికి సిద్ధంగా ఉన్నారు.\nరాజభవనంలో రాజకుమార్తె తన తండ్రి కాళ్ళు పట్టుకుని తనకు కొయ్యగుర్రం ఇచ్చెయ్యమని ప్రార్ధిస్తున్నది.\nరాజు మండిపడ్డాడు. తలారిని పిలి పించి ఇప్పుడే నీ తల తీయించగలను చూశాడు కూడా. రాజకుమార్తె భయపడక, \"ఆ గుర్రం లేకుండా వెళ్ళేకన్న చావటాని కైనా నేను సిద్ధమే!\" అన్నది.\nరాజుకు ఒక చెంప కోపమూ, మరొక వంక ఆందోళనా కలిగాయి. ఏమి చెయ్యాలో ఆయనకు పాలుపోలేదు.\nఇంతలో బయట వేచిఉన్న పెద్దలు లోపలికి పచ్చి, \"ఏమిటి ఆలస్యం, మహా రాజా?” అని అడిగారు.\n\" ఈ పిచ్చిది ఏదో కొయ్యగుర్రాన్ని వెంట తీసుకుపోతానని సన్ను వేధిస్తున్నది,\" అన్నాడు రాజు వారితో.\nపెద్దలు నవ్వి, \"అయితే ఆ కొయ్య గుర్రాన్ని ఇచ్చి పంపరాదా ? ఇదొక సమస్యా ఏమిటి?” అన్నారు.\nరాజుకిక తప్పలేదు. ఆయన నౌకర్లచేత కొయ్యగుర్రాన్ని తెప్పించి తన కుమార్తె కిచ్చాడు. ఆ తరవాత పెళ్ళివారు వీడ్కోలు ముగించి తరలి పోయారు.\nప్రయాణం చాలారోజులు పట్టింది. కాని ప్రతి క్షణమూ యువరాజు భటులు రాజ కుమార్తెనూ, రాజకుమారుణ్ణి వెయ్యి కళ్లతో కనిపెడుతూ, తప్పించుకు పారిపోవటానికి వారికి చీమతలకాయంత అవకాశం కూడా చిక్కనివ్వలేదు. గమ్యస్థానం దగ్గిర పడు తున్నకొద్దీ ప్రేయసీ ప్రియుల ఆందోళన కూడా హెచ్చింది. అయితే ఆఖరు క్షణంలో రాజకుమారుడికి ఒక యుక్తి తట్టింది. వాడు దాన్ని రాజకుమార్తెకు చెప్పాడు.\nప్రయాణం పూర్తి అయింది. వారు యువ రాజుండే భ వ న ద్వారం చేరారు. రాజ కుమార్తె మంత్రులను పిలిచి, \"గృహ ప్రవేశం చేసేముందు బంగారు మాడలు విరజిమ్మటం మా దేశాచారం. ఏడు పళ్లాల నిండా బంగారు మాడలు పోసుకు రండి. నేను వాటిని విరజిమ్ముతాను. వాటిని ఎవరు కావలిస్తే వారు ఏరుకోవచ్చు,” అన్నది.\nనిజంగా అలాటి ఆచారం ఉందికాబోలు ననుకుని మంత్రులు ఏడు పళ్ళాలతోనూ బంగారు మాడలు తెప్పించారు. రాజ కుమార్తె వాటిని అన్ని వైపులా విరజిమ్మింది. అంతదాకా ఆమెను కంటి రెప్పలాగా కాపాడుతున్న నౌకర్లు ఆ బంగారాన్ని వీర టానికి దూరంగా పరిగెత్తారు.\nఆ గందరగోళంలో రాజకుమారుడు కొయ్యగుర్రాన్ని నేలపై పెట్టి ఎక్కి కూచు న్నాడు. అతని వెనకగా రాజకుమార్తె ఎక్కి కూచున్నది. రాజకుమారుడు గబగబా మీట లన్నీ వదులుచేశాడు. ఏం జరిగిందో మంత్రులు అర్ధంచేసుకునే లోపల కొయ్య\nగుర్రం రాజకుమార్తెనూ, రాజకుమారుణ్ణి తీసుకుని ఆకాశంలోకి రివ్వున ఎగిరి క్షణంలో కనపడకుండా పోయింది....\nఈలోపల రాజకుమారుడి తండ్రి తన కొడుకు ఏమైపోయాడోనని తహతహలాడి పోతున్నాడు. ఉదయం వెళ్ళిన కుర్రవాడు సాయంకాలందాకా రాకపోయే సరికి ఆయన వడ్రంగి మీద అలిగి, వాణ్ణి ఖైదులో పెట్టించాడు.\nఆ తరవాత రోజులూ వారాలూ గడిచినా రాజకుమారుడు తిరిగి రానేలేదు. ఆ దిక్కు మాలిన కొయ్యగుర్రం ఏ సముద్రం మీదుగా ఎగురుతూ పడిపోయిందోనని ఆయన కొంత మంది మనుమలను ఉక్కు చేపలో సము ద్రాలన్నీ ఘాలించమని పంపాడు. రాజ భవనంలో ఇంతకాలమూ ఒక వినోదంగాని, ఆనందంగాని లేదు. రాజుగారు తన కొడు కుపై అన్ని ఆశలూ వదులుకుని వడ్రంగిని ఉరితీయించమని ఉత్తరువుకూడా ఇచ్చాడు.\nఅటువంటి పరిస్థితిలో రాజకుమారుడు తన భార్యతో సహా ఇల్లు చేరుకున్నాడు. వాడు తన తండ్రితో, \"నాన్నా, ఈ కొయ్య గుర్రాన్ని మించిన వింత ప్రపంచంలో మరొకటి ఉండదు. దాని సహాయంతోనే నేను ఎన్నో దేశాలు తిరిగాను, ప్రపంచలో కెల్లా అద్భుత సుందరి అయినదాన్ని భార్యగా సంపాదించుకుని ఇంటికి తిరిగి వచ్చాను. ఆ వడ్రంగికి ఎంత ఇచ్చినా అతని ఋణం తీరదు!\" అన్నాడు.\nకొడుకు కథ అంతా విన్నాక రాజుకు సంతోషమూ, వడ్రంగిని ఖైదు చేయించి నందుకు పశ్చాత్తాపమూ కలిగాయి. ఆయన వెంటనే వడ్రంగిని విడిపించి, క్షమాపణ చెప్పుకుని గొప్పగొప్ప బహుమానాలిచ్చాడు.\nరాజకుమార్తెకూ రాజకుమారుడికీ మరొకసారి వైభవంగా పెళ్ళి జరిగింది. ఆ తరవాత వారు సుఖంగా ఉన్నారు. — [సమాప్తం]",
            "book_page_end": 56
        },
        {
            "title": "రహస్యం",
            "book_page_start": 57,
            "pdf_page_start": 71,
            "pdf_page_end": 72,
            "author": "సి. శేషాద్రి",
            "genre": "నీతి కథ",
            "moral": "రహస్యాన్ని శత్రువులకు చెప్పకూడదు. శత్రువు బలహీనతను తెలుసుకోవడం విజయానికి కీలకం.",
            "keywords": [
                "రాక్షసుడు",
                "చండకర్ముడు",
                "బ్రాహ్మణుడు",
                "సరస్సు",
                "రహస్యం",
                "తెలివి"
            ],
            "characters": [
                "తాతయ్య",
                "చండకర్ముడు (రాక్షసుడు)",
                "బ్రాహ్మణుడు"
            ],
            "locations": [
                "గోదావరీ నది దక్షిణతీరం",
                "మహారణ్యం",
                "సరస్సు"
            ],
            "content": "మళ్లీ పూర్ణిమ వచ్చింది. భోజనాలయాక తాతయ్య వెన్నెట్లో వాలుకుర్చీ వేసుకుని కూచున్నాడు. పిల్లలు ఎప్పటిలాగే ఆయన చుట్టూ చేరారు.\nతాతయ్య పొడుంకాయ తీసి పొడుం పిల్చి, ముక్షుదులుపుకుని, ఇలా చదివాడు :\n\"రహస్య మాత్మనో ధీమాన్\nశత్రుభ్యో నప్రకాశయేత్;\nఅన్యధా వంచితస్తప్యే\nచ్చండ కర్మేవ రాక్షసః ”\n\"కథ, కథ!” అని పిల్లలు ఒక్కసారిగా కేకలు పెట్టారు.\n\"ఆ శ్లోకానికి అర్థమేమిటని అడగరేం?” అన్నాడు తాతయ్య.\n\" అర్థం చెప్పు, తాతయ్యా !... కథకూడా చెప్పు తాతయ్యా !...\" అన్నారు పిల్లలు.\n\"ఆ శ్లోకానికి అర్థమేమిటంటే — శత్రువు లకు మన రహస్యాలు ఎన్నటికీ చెప్ప కూడదూ అని! ఒకవేళ మన రహస్యం చెప్పేశామో, చండకర్ముడనే రాక్షసుడిలాగే మోసపోతామూ అని!” అన్నాడు తాతయ్య.\n\"రాక్షసుడి రహస్యమేమిటి, తాతయ్యా ? దాన్నివాడు ఎవరికి చెప్పేశాడు, తాతయ్యా ? చివరికి వాడెలా మో సపోయాడు, తాతయ్యా?” అని పిల్లలు ప్రశ్నల వర్షం కురిపించారు.\n\"కొంచెం ఓపిక పట్టండర్రా, అంతా చెబుతానూ!” అంటూ తాతయ్య ఈవిధంగా చెప్పాడు :\nపూర్వం గోదావరీ నదికి దక్షిణతీరాన ఒక మహారణ్యం ఉండేది. ఆ అరణ్యంలో చండకర్ముడనే రాక్షసుడు ఉంటూండే వాడు. వాడు రోజూ ఎలా పొట్టపోసుకునే వాడో తెలుసా? అడవి మార్గాన వెళ్లేవాళ్లను పట్టుకోవటమూ, వాళ్ల భుజాలమీద ఎక్కి కూచోవటమూ, ఆ సమీపంలోనే ఉన్న\nసరస్సుకు తీసుకుపొమ్మనటమూ, అక్కడ స్నానంచేసి ఆ మనిషిని తినెయ్యటమూనూ!\nఅయిందా? ఒకనాడు కర్మచాలక ఒక బ్రాహ్మడు ఈ చండకర్ముడుండే దిక్కుగా అడవి మార్గానపడి వచ్చాడు. ఇంకేముందీ? రాక్షసుడు చెంగున ఆ బ్రాహ్మడి భుజాల మీద ఎక్కి కూచుని, సరస్సు వద్దకు పొమ్మని ఆజ్ఞాపించాడు. తప్పేదేముందీ? ప్రాణాలు పిచపిచ లాడుతూ ఆ బ్రాహ్మడు ఆ రాక్షసుణ్ణి మోసుకుని నడవసాగాడు.\nఅలా నడుస్తుండగా బ్రాహ్మడికి ఒక చిత్రం కనబడింది. తన భుజాలమీద ఎక్కి కూచున్న రాక్షసుడు ఎంత మొరటుగా ఉన్నాడొ వాడి పాదాలు అంత నాజూకుగా, మృదువుగా, తామరపూలలాగా ఉన్నాయి.\nబ్రాహ్మడు ధైర్యం చేసి రాక్షసుడితో, \"నాయనా, నీవు చూడబోతే మొదటుగా ఉన్నావు, నీ పాదాలు ఇంత కోమలంగా ఉండటానికి కారణమేమిటి?\" అన్నాడు.\nరాక్షసుడు తన పాదాలను బ్రాహ్మడు. మెచ్చుకున్నందుకు గర్వపడి, \"వినవయ్యా, ఓ బ్రాహ్మడా! నేను ఎన్నడూ తడి పాదా లతో భూమిని తాకను. ఇది నా వ్రతం. అందుకే నా పాదాలు అంత కోమలంగా ఉన్నాయి!” అన్నాడు.\nఇంకేముందీ? రాక్షసుడి రహస్యం కాస్తా బ్రాహ్మడికి తెలిసిపోయింది.\nఇద్దరూ సరస్సు వద్దకు వచ్చారు. రాక్ష నుడు సరస్సులోకి దిగుతూ, \"బ్రాహ్మడా, నేను వచ్చేదాకా నువ్వు ఈ సరస్సు ఒడ్డునే ఉండు. స్నానంచేసి, పూజ చేసుకుని వస్తాను,” అన్నాడు.\nరాక్షసుడు చెప్పినట్టు చేస్తే తన గతి ఏమయేదీ బ్రాహ్మడికి తెలుసు. అందుచేత బ్రాహ్మడు కాలిబలం కొద్దీ పారిపోయాడు.\nరాక్షసుడు తడికాళ్లతో భూమిని తాకడుగా? అందుకని వాడు చూస్తూ ఆ సరస్సులోనే ఉండిపోయాడు.",
            "book_page_end": 58
        },
        {
            "title": "స్వర్గనరకాలు",
            "book_page_start": 59,
            "pdf_page_start": 73,
            "pdf_page_end": 74,
            "author": "స్వామి రామతీర్థ",
            "genre": "తాత్విక కథ",
            "moral": "భక్తి కంటే జ్ఞానం, కృషి, సృజనాత్మకత గొప్పవి. కృషి ద్వారా నరకాన్ని కూడా స్వర్గంగా మార్చవచ్చు.",
            "keywords": [
                "మతాచార్యుడు",
                "శాస్త్రవేత్తలు",
                "స్వర్గం",
                "నరకం",
                "కృషి",
                "పరిజ్ఞానం"
            ],
            "characters": [
                "మతాచార్యుడు",
                "శాస్త్రవేత్త",
                "స్వర్గ పాలకులు"
            ],
            "locations": [
                "ఇంగ్లాండు",
                "స్వర్గం",
                "అధః పాతాళం (నరకం)"
            ],
            "content": "ఇంగ్లాండులో ఒక మతాచార్యుడుండేవాడు. కొందరు ప్రసిద్ధ శాస్త్రవేత్తలు మరణించి నట్టుగా విన్నమీదట ఆయనకు ఒక శంక పుట్టుకొచ్చింది; ఈ శాస్త్రవేత్తలు స్వర్గానికి వెళతారా? లేక నరకానికి వెళతారా? వారు వినాడూ భగవంతుణ్ణి స్మరించిన వారుకారు గనక స్వర్గంలో వారికి తావు ఉండదు; అయితే వారు ఏ పాపాలూ చేసిన వారుకూడా కారు, లోకానికి అనేక విధాల ఉపకారం చేశారుకూడానూ, అందుచేత వారు నరకానికి పోయినా అన్యాయమే.\n\"ఈ శాస్త్రవేత్తలు మరణానంతరం ఎక్కడికి పోయిఉంటారు?” అనుకుంటూ ఆ మతాచార్యుడు నిద్రపోయి కలగన్నాడు.\nకలలో ఆయనకు స్వర్గాలన్నిటిలోకీ అత్యున్నతమైన స్వర్గం కనిపించింది. అక్కడ కనిపించిన దైవభక్తి పరులలో కొందరిని ఆయన గుర్తించగలిగాడు.\n\"చనిపోయిన సుప్రసిద్ధ శాస్త్రవేత్తలు ఎక్కడ ఉంటున్నారు?\" అని ఆయన అక్కడి స్వర్గపాలకులను అడిగితే, అధః పాతాళంలో ఉంటున్నారని తెలిసింది.\nతానుకూడా అధః పాతాళానికి వెళ్లి ఒక్కసారి ఆ శాస్త్రవేత్తలను చూడాలని పించింది మతాచార్యుడికి. ఇది ఎలా సాధ్య మవుతుందని అడిగితే రైళ్లు పాతాళానికి వెళ్లి వస్తుంటాయని చెప్పారు. మతా చార్యుడు ఒకటో తరగతి టిక్కెట్టు తీసుకుని రైలు ఎక్కి బయలుదేరాడు. రైలు ఒక్కొక్క స్వర్గమే దిగి నరకాలలో ప్రవేశించింది.\nఒక్కొక్క నరకమే గడుస్తున్నకొద్దీ మతాచార్యుడికి ప్రయాణం దుర్భరంగా తోచింది. రైలులో నుంచి చూస్తే భీభత్స మైన దృశ్యాలు; చెవికి కఠోరంగా వినిపించే ఆక్రందనాలు; భరించలేని దుర్గంధం,\nఇంక రాబోయే స్టేషను అధః పాతాళ మనగా మతాచార్యుడు దుర్గంధమూ, ఆర్త నాదాలూ భరించలేక స్పృహతప్పి పడి పోయాడు. \"అధః పాతాళం! అధః పాతాళం” అన్న కేకలకు ఆయనకు స్పృహ వచ్చింది. ఆయన కళ్లు తెరిచి చూసి, \"ఇదా అధః పాతాళం? అసంభవం! దీన్ని చూస్తే అత్యున్నత స్వర్గంలాగుందే!” అన్నాడు.\nకాని తోటి ప్రయాణీకులు అదే అధః పాతాళమని ఆయనతో చెప్పారు. ఇంతలో గార్డు వచ్చి, ఆయన టిక్కెట్టు తీసుకుని, \"మీరు ఇక్కడే దిగిపోవాలి,” అన్నాడు.\nమతాచార్యుడు రైలు దిగి నడకచసాగాడు.\nఅంతటా పూలతోటలు, కమ్మని వాసనలు, చల్లని పిల్ల తెమ్మెరలు. ఈ ప్రదేశం అత్యున్నత స్వర్గం కంటెకూడా బాగుంది.\nఈ రహస్యం ఏమిటో తెలుసుకోవాలను కుంటుండగా ఆయనకు తెలిసిన శాస్త్రవేత్త ఒకడు కనిపించాడు.\n\"మీరంతా అధఃపాతాళంలో అగచాట్లు పడుతున్నారనుకుని మీకు మత ప్రబోధం చేసి స్వర్గానికి పంపుదామనుకుని వచ్చాను కాని ఇదే స్వర్గాన్ని మించి ఉన్నదే. ఏమిటి కారణం?” అన్నాడు. మతాచార్యుడు.\n\"ఇప్పుడిలాగుంది గాని మేము వచ్చి నప్పు డిక్కడ పెంటపోగులూ, కాగే ఇనుమూ, బురద మడుగులూ, పొగలు చిమ్మే ఇసుక దిబ్బలూ — చాలా భయం కరంగా ఉండింది. మమ్మల్ని బురదకంద కాలలో దించారు. మేము కష్టపడి ఆ బురదనీటితో కాగిన ఇనుమును చల్లార్చాం. ఆ ఇనుముతో యంత్ర పరికరాలు చేశాం. గుంటలు పూడ్చాం. ఇసకదిబ్బలు పెంట పోగులూ కలయదున్ని, మా శాస్త్ర పరిజ్ఞానం సహాయంతో అథః పాతాళాన్ని స్వర్గంలాగా మార్చాం. ఏ పదార్థం ఎలా ఉపయోగ పరచాలో అలా ఉపయోగ పరిస్తే సరకం స్వర్గ మవుతుంది,\" అన్నాడు శాస్త్రవేత్త.",
            "book_page_end": 60
        },
        {
            "title": "రామేశ్వరం",
            "book_page_start": 75,
            "pdf_page_start": 75,
            "pdf_page_end": 75,
            "author": "చందమామ బృందం",
            "genre": "చారిత్రక వ్యాసం",
            "moral": "None",
            "keywords": [
                "రామేశ్వరం",
                "కాశీ",
                "ద్రావిడ శిల్పకళ",
                "స్తంభాలు",
                "రామనాధ స్వామి"
            ],
            "characters": [
                "రాముడు (ప్రస్తావన)",
                "రావణాసురుడు (ప్రస్తావన)",
                "సింహళరాజు"
            ],
            "locations": [
                "రామేశ్వరం",
                "దక్షిణభారతం"
            ],
            "content": "మనదేశపు పుణ్యస్థలాలలో అగ్రస్థానం దీని ఆవరణ నిడివి 1000 అడుగులు, వహించేవి కాశీ రామేశ్వరాలు. వాటిలో వెడల్పు 650 అడుగులు. గోపురం ఎత్తు రామేశ్వరాలయం గొప్ప అద్భుతాలలో 100 అడుగులు. ఈ ఆలయంలో చక్కని ఒకటి. ఎందుకంటే ద్రావిడ శిల్పకళకు శిల్పంతోగూడిన స్తంభాలతో అలంకరించిన ఎక్కడా ఇంతకన్న మంచి నిదర్శనం నడవలు 4000 అడుగుల నిడివిగలిగి మరొకటి దొరకదు. దక్షిణభారతపు అగ్నే ఉన్నవి. శివభక్తుడైన రావణాసురుణ్ణి చంపిన యాగ్రంలో గల ఒక దీవిపై ఈ ఆలయాన్ని పాపం పోవటానికి రాముడు ఇక్కడి దేవుణ్ణి ఒక సింహళరాజు కట్టించాడనీ, దీని అర్చించాడట. ఇక్కడి శివుడికి రామనాధ నిర్మాణం 350 ఏళ్లు పట్టిందనీ చెబుతారు. స్వామి అని పేరు.",
            "book_page_end": 75
        }
    ],
    "statistics": {
        "total_stories": 13,
        "author_counts": {
            "ఎం. ఎల్. పతి": 1,
            "ఉత్పల సత్యనారాయణాచార్య": 1,
            "చందమామ బృందం": 4,
            "ఏ. శివరావు, B. Com.": 1,
            "ఆర్. శంకరరావు": 1,
            "వి. వెంకటదాసు": 1,
            "చామర్తి కూర్మాచార్యులు": 1,
            "సి. మాధవరావు": 1,
            "సి. శేషాద్రి": 1,
            "స్వామి రామతీర్థ": 1
        },
        "genre_counts": {
            "జానపద కథ": 2,
            "పౌరాణిక కావ్యం": 1,
            "సాహస ధారావాహిక": 1,
            "చారిత్రక నాటక కథ": 1,
            "నీతి కథ": 3,
            "హాస్యం": 1,
            "బేతాళ కథ": 1,
            "కాల్పనిక సాహసం": 1,
            "తాత్విక కథ": 1,
            "చారిత్రక వ్యాసం": 1
        }
    }
}
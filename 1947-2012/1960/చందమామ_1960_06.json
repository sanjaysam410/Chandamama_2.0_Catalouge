{
    "book_id": "చందమామ_1960_06",
    "stories": [
        {
            "title": "మహాభారతం",
            "book_page_start": 2,
            "pdf_page_start": 18,
            "pdf_page_end": 24,
            "author": "చందమామ బృందం",
            "genre": "పురాణం",
            "moral": "శత్రువులు ఎంతటి ప్రమాదకరమైన ప్రతిజ్ఞలు చేసినా, వీరులు తమ ధైర్యాన్ని, ధర్మాన్ని కోల్పోకూడదు. వైష్ణవాస్త్రం వంటి దివ్య శక్తులు కూడా ధర్మానికే లొంగుతాయి.",
            "keywords": [
                "మహాభారతం",
                "యుద్ధం",
                "అర్జునుడు",
                "అభిమన్యుడు",
                "పద్మవ్యూహం",
                "భగదత్తుడు"
            ],
            "characters": [
                "ద్రోణుడు",
                "దుర్యోధనుడు",
                "ధర్మరాజు",
                "అర్జునుడు",
                "కృష్ణుడు",
                "అభిమన్యుడు",
                "భగదత్తుడు",
                "సుశర్మ"
            ],
            "locations": [
                "కురుక్షేత్రం"
            ],
            "content": "తిరిగి ఉభయ సైన్యాలూ కలియబడి దారుణమైన యుద్ధకాండ సాగించాయి. ఈ పదకొండో రోజు యుద్ధంలో అభిమన్యుడు విజృంభించి పోరాడాడు. భీముడికీ, శల్యుడికీ ఘోరమైన గదాయుద్ధం జరిగింది. అందులో శల్యుడు ఓడి పారిపోయాడు.\nద్రోణుడు పాండవ సైన్యాలను చించి చెండాడుతూ ధర్మరాజును పట్టుకొనటానికి విశ్వప్రయత్నం చేశాడు. ధర్మరాజుకు అడ్డుగా అనేకమంది పాంచాల యోధులు నిలబడ్డారు. ద్రోణుడు తన కడ్డుపడినవారిలో సింహాసేనుడు, వ్యాఘ్రదత్తుడు అనేవారి తలలు తెగవేసి, ధర్మరాజును సమీపించ సాగాడు. ధర్మరాజు చిక్కాడని హాహాకారాలు బయలుదేరాయి. అంతలో అర్జునుడు వచ్చిపడి చీకటి పడినదాకా కౌరవ సైన్యాలను బాణవర్షంలో ముంచి కౌరవ యోధులకు ఊపిరి సలపకుండా చేసేశాడు.\nఆ రాత్రి శిబిరంలో ద్రోణుడు దుర్యోధనుడితో, \"దుర్యోధనా, అర్జునుడు అడ్డు పడకుండా ఉన్నట్టయితే ధర్మరాజును ప్రాణాలతో పట్టి తెచ్చిఉందును. ఈ భయంకరమైన యుద్ధంకంటె ఆదే మంచి ఉపాయంగా తోస్తున్నది. ఎవరైనా ఆ అర్జునుణ్ణి ఇంకొక రంగానికి తీసుకుపోయినట్టయితే ఆ సమయంలో నేను ధర్మరాజును పట్టుకుంటాను,” అన్నాడు.\nత్రిగర్త రాజైన సుశర్మ ఈ మాటలు విని తన తరఫునా, తన తమ్ముల తరఫునా దుర్యోధనుడితో ఇలా అన్నాడు: \"రాజా, మాకు అనాదిగా ఈ అర్జునుడిపై పగ ఉన్నది. మేము అతనికి ఏ ద్రోహమూ చెయ్యక పోయినా అతను అవకాశం దొరికినప్పుడల్లా మాపై కాలుదువ్వి, మమ్మల్ని అవమానిస్తూ ఉంటాడు. అతనిపై పగ తీర్చుకోవటానికి మాకీ యుద్ధం బాగా తోడ్పడింది. రేపు అతన్ని మేము వేరే యుద్ధరంగానికి పిలుచుకుపోయి అతనో, మేమో తేల్చుకుంటాము. ఇది నీకూ లాభిస్తుంది, మాకూ కీర్తిప్రదంగా ఉంటుంది.”\nఅర్జునుడితో యుద్ధం చెయ్యటానికి ఒక సేన ఆయత్తమయింది. అందులో సత్యరధుడు, సత్యవర్మ, సత్యేఘుడు సత్యవ్రతుడు, సత్యకర్మ అనే అయిదుగురు సోదరులు పదివేల రథాలతో వచ్చి చేరారు. మాలవుడు, తుండికేరుడు అనేవాళ్ళు ముప్ఫైవేల రథాలతోనూ, సుశర్మా అతని తమ్ములూ పదివేల రథాలతోనూ, నానా దేశాలకు చెందినవారు మరి పదివేల రథాలతోనూ వచ్చి చేరారు.\nఇంతమంది కలిసి అగ్నిసాక్షిగా ప్రమాణాలు చేశారు: \"యుద్ధంలో మేము వెనక్కు తిరిగిపోయినట్టయితే ఘోరమైన నరకాన్ని పొందుతాము. మాకు ప్రాణాలుండగా అర్జునుణ్ణి యుద్ధరంగంనుండి పోనివ్వము,” అని ఘోరమైన ఒట్లు పెట్టుకుని ప్రతిజ్ఞలు చేశారు. ఇలాటి ప్రతిజ్ఞలు చేసినవారిని సంశప్తకు లంటారు. అందుచేత వీరందరూ సంశప్తకులని పేరు సంపాదించుకున్నారు.\n\"మాతో వచ్చి ప్రత్యేకమైన రంగంలో పోరాడవలిసింది,” అని వారు అర్జునుడికి ఆహ్వానం పంపారు. అలాటి ఆహ్వానాన్ని తిరస్కరించటం అర్జునుడికి పరుపులోపం. అయితే ధర్మరాజు బెంబేలుపడిపోయి, \" నాయనా, నన్ను ప్రాణాలతో పట్టుకుని దుర్యోధనుడికి వప్పగించుతానని ద్రోణుడు చేసిన ప్రతిజ్ఞ నీకు తెలుసుగదా!” అన్నాడు.ఆ మాటకు అర్జునుడు ధర్మరాజుతో, \"అన్నా, నేను లేని సమయంలో సత్యజిత్తు నీకు అంగరక్షకుడుగా ఉండి యుద్ధం చేస్తాడు. ఒకవేళ సత్యజిత్తు పడిపోవటమే జరిగితే, మన ఇతర యోధు లెంతమంది రక్షిస్తామని వాగ్దానం చేసినా లక్ష్యపెట్టకుండా నీవు రణరంగం నుంచి తొలగి వెళ్ళు. నేను సాధ్యమైనంత త్వరలో ఆ సంశప్తకుల అంతు తేల్చి తిరిగి వస్తాను,” అన్నాడు.\nధర్మరాజు అర్జునుణ్ణి కౌగలించుకుని దీవించి పంపాడు. సంశప్తకులు యుద్ధ రంగాలకి దక్షిణంగా సమావేశమై చంద్రా కారంగా వ్యూహం పన్ని అర్జునుడికోసం ఎదురు చూస్తున్నారు. అర్జునుడు ఒంటరిగా వారితో యుద్ధం చేయటానికి వచ్చాడు. ఈ యుద్ధంలో సుధన్వుడనేవాడు అర్జునుడి బాణాలకు బలిఅయాడు. వెంటనే అతని సేనలు చెరి కౌరవ సేవలకేసి పరిగెత్తసాగాయి. సుశర్మ ఎలుగెత్తి అరుస్తూ, \" యోధులారా, పారిపోకండి! మీరు చేసిన ప్రతిజ్ఞలు మరవకండి ! అన్నమాట నెరవేర్చకుండా తిరిగివచ్చిన మిమ్మల్ని చూసి దుర్యోధనుడు ఏమనుకుంటాడు?” అన్నాడు.\nపారిపోతున్న యోధులు తిరిగివచ్చి అర్జునుడితో యుద్ధం సాగించారు. అర్జునుడు సంశప్తకులను కార్పిచ్చులాగా నాశనం చెయ్యసాగాడు.\nఈలోపుగా అసలు రంగంలో పాండవ కౌరవ సైన్యాలు పన్నెండవ రోజు యుద్ధం ప్రారంభించాయి. అర్జునుడు దూరాన సంశప్తకులతో పోట్లాడుతున్నాడు గనక ద్రోణుడు యుద్ధారంభంనుంచికూడా ధర్మరాజును సమీపించటానికే ప్రయత్నిస్తూ యుద్ధంచేశాడు. ఆయన చేసిన యుద్ధం అతి భయంకరమైనది.\nధర్మరాజుకు అంగరక్షకుడుగా అర్జునుడు నియమించిన సత్యజిత్తూ, అతనికి సహాయుడుగా వృకుడనేవాడూ ద్రోణుడితో తీవ్రంగా తలపడి ఆయన చేతిలో ఇద్దరూ చచ్చారు. సత్యజిత్తు చనిపోగానే ధర్మరాజు తన రథాన్ని ద్రోణుడికి దూరంగా తర లించాడు. అదే సమయంలో అనేకమంది పాండవపక్షయోధులు ద్రోణుడికి అడ్డుతగిలి పోరు సాగించారు. పాంచాల్యుడనే ఒక రాజపుత్రుడుకూడా ద్రోణుడి చేతిలో ప్రాణాలు పోగొట్టుకున్నాడు. చెల్లాచెదరై పారిపోతున్న పాండవ సేనలను భీముడు మొదలుగాగల పాండవయోధులు వెనక్కు మళ్లించారు. భీముడు కౌరవ సేనలలో గల గజయూధాలను నిర్మూలించసాగాడు. ఇది చూసి భగదత్తుడు తన ప్రసిద్ధమైన ఏనుగుతో వచ్చి పాండవ వీరులనూ, సైన్యాలనూ చెల్లాచెదరు చేయసాగాడు. భీముడు సయితం భగదత్తుడి ఏనుగును ఏమీ చెయ్యలేక పోయాడు. దానికి వెరచి పాండవ సేనలు హాహాకారాలు చెయ్యసాగాయి..\nఅక్కడ సంశప్తకులతో పోట్లాడే అర్జునుడికి తమ సేనలను భగదత్తుడు చికాకు పరుస్తున్న సంగతి పొడగట్టి కృష్ణుడితో తన రథాన్ని కౌరవ సేనలవేపు నడపమనీ, భగదత్తుణ్ణి జయించగలవాడు తాను తప్ప మరొకరెవరూ లేరనీ అన్నాడు. కృష్ణుడు రథాన్ని వెనక్కు మళ్లించబోయాడు.\nఅయితే సుశర్మ మొదలైన త్రిగర్తులు అర్జునుణ్ణి చుట్టుముట్టి కదలనివ్వలేదు. అర్జునుడు వారితో ఒకవంక యుద్ధం చేస్తూనే తన రథాన్ని కౌరవ సేనలకేసి నడిపించుకున్నాడు. ఈ యుద్ధంలో అర్జునుడు సుశర్మను తన తీవ్రమైన బాణాలతో తరిమిగొట్టటమేగాక అతని తమ్ముణ్ణి చంపాడుకూడా.\nత్వరలోనే అర్జునుడి రథం కౌరవ సైన్యాన్ని చేరుకుని భగదత్తుణ్ణి ఎదుర్కు న్నది. ఇద్దరికీ దారుణమైన యుద్ధం సాగింది. భగదత్తుడు తోమరాలను గురిచేసి అర్జునుడి తలపైకి విసిరాడు. వాటి తాకిడికి అర్జునుడి కిరీటం పక్కకు ఒరిగింది. అర్జునుడు దానిని సరిచేసుకుంటూ, \"ఇదేనా నీ గురి?” అన్నాడు.\nఆ మాట విని భగదత్తుడికి మండిపో యింది. అతను వైష్ణవాస్త్రం తీసి అభిమం త్రించి అర్జునుడి రొమ్ము కేసి ప్రయోగిం చాడు. అమోఘమైన ఆ అస్త్రం అర్జునుడి పైకి వస్తుంటే అకస్మాత్తుగా కృష్ణుడు లేచి నిలబడి తన రొమ్మును దానికి గురిచేశాడు. వైష్ణవాస్త్రం కాస్తా వైజయంతిమాలగా మారి కృష్ణుడి మెడను అలంకరించింది.\nఅర్జునుడికి భరించరాని అవమాన మయింది. అతను కృష్ణుడితో, \"దేవా, ఇంక నేను యుద్ధం చెయ్యటం దేనికి, గుర్రాలను నడుపుతాను! నేను ఆశక్తుడనై ప్రమాద స్థితిలో ఉండగా నీవు రక్షించవచ్చునుగాని, గాండీపం చేతబట్టుకుని సురాసురులనైనా జయించగల స్థితిలో ఉండగా నన్ను నీవిలా కాపాడటం ఏమైనా భావ్యమా?” అన్నాడు.\n\"అర్జునా, నీకొక రహస్యం చెబుతాను విను. ఒకప్పుడు భూదేవి తన కొడుకైన నరకాసురుడికోసం ఈ వైష్ణవాస్త్రం సంపాదిం చింది. అది దగ్గిర ఉంచుకుని వాడు విజృంభించి లో కాలన్నిటినీ పీడించి చివరకు నా చేతిలో చచ్చాడు. వాడి అనంతరం ఈ వైష్ణవాస్త్రం వాడి కొడుకు • ఈ భగదత్తుడి చేతికి వచ్చింది. అది దగ్గిర ఉండటంచేతనే వీడు అజేయుడుగా అంతకాలమూ ఒక వెలుగు వెలిగాడు. ఇక వీడిలో ఏ శక్తి లేదు. కనక వీణ్ణి, వీడి ఏనుగునూ నీవు అతి సులువుగా నిర్మూలించవచ్చు!\" అన్నాడు.\nఅక్షరాలా అలాగే జరిగింది. అర్జునుడు ఒక వాడికేల విసిరేసరికి భగదత్తుడి ఏనుగు కుంభస్థలం పగిలి అది కాస్తా చచ్చి పడిపో యింది. తరవాత ఒక అర్ధచంద్ర బాణంతో అర్జునుడు భగదత్తుణ్ణి చంపేశాడు.\nతరవాత ఆ రోజు నడిచిన యుద్ధంలో అర్జునుడు శకుని తమ్ములైన వృషకు, అచలుణ్ణి చంపేశాడు, కర్ణుడి తమ్ములను ముగ్గురుని కర్ణుడూ, దుర్యోధనాదులూ చూస్తుండగా చంపేశాడు.\nఈ రోజు జరిగిన యుద్ధం పాండవులకు అనుకూలంగానూ కౌరవులకు అవమాన కరంగానూ ఉన్నది. ఆర్జునుడు కౌరవసేన లను చాలా క్షోభ పెట్టాడు.\nద్రోణుడు తను చేసిన శపథం నెర వేర్చుకోలేకపోయాడు. ధర్మరాజు ఆయ నకు పట్టుబడలేదు.\nఆరాత్రి గడిచి మర్నాడు తెల్లవారుతూనే దుర్యోధనుడు ద్రోణాచార్యుణ్ణి సమీపించి, \"మేము నీకు శత్రుకోటిలోవాళ్లమని స్పష్ట మయింది. లేకపోతే సమీపానికి వచ్చిన ధర్మరాజును ఎందుకు తప్పించుకుపోనిస్తావు? మొదట నాపైన అనుగ్రహం పుట్టుకొచ్చి మాట ఇచ్చావేగాని, తీరా మాట నెరవేర్చుకో వలిసి వచ్చేసరికి నీ మనసు మారిపోయింది. పెద్దమనిషి అయినవాడు ఆశ రేపి నిరాశ చేస్తాడా?” అని దెప్పిపొడిచాడు.\nఈ మాటలు విని ద్రోణుడు ఎంతో సిగ్గు పడి, \"రాజా, నీ సంతోషం కోసమే కృషి చేస్తున్న నన్ను గురించి ఇలా అనటం ధర్మం కాదు. అర్జునుడు రక్షించే సైన్యాన్ని ఎవరు గెలవగలరు ? నేనివాళ ఒక గొప్ప వ్యూహాన్ని నిర్మిస్తాను. అది దేవతలకుకూడా భేదించ రానిది. దానిని భేదించటానికి మహావీరుడు తప్ప ప్రయత్నించలేడు. అర్జునుడు యుద్ధ రంగానికి ఇవాళకూడా దూరంగా ఉండే టట్టు చూసినట్టయితే మిగిలిన పాండవపక్ష వీరులలో ఎవరో ఒకరు ఈ వ్యూహానికి తప్పక బలి అవుతారని నీకు మాట ఇస్తు న్నాను,” అన్నాడు.\nఆ తరవాత సంశప్తకులు మళ్ళీ అర్జు నుణ్ణి యుద్ధభూమికి దక్షిణంగా తీసుకు పోయారు. ద్రోణుడు కౌరవసేనలను పద్మ వ్యూహంలో నిర్మించాడు. పద్మవ్యూహాన్ని భేదించటం తెలిసినవారు నలుగురే ఉన్నారు — కృష్ణుడూ, ప్రద్యుమ్నుడూ, అర్జునుడూ, ఇంకా మీసకట్టుకూడా రాని అభి మన్యుడూనూ. వారిలో అభిమన్యుడొకడే ఆరోజు రణరంగంలో ఉన్నాడు. అందుచేత ధర్మరాజు అతణ్ణి పిలిపించి, \"నాయనా, ఈనాడు చాలా పెద్దభారం నీపైన పడింది. నీ తండ్రీ, మేనమామా ఉన్నట్టయితే ఈ పద్మవ్యూహం సులువుగా భేదించేవారు. కాని వారు సంశ ప్తకులతో యుద్ధంచేయబోయారు. మాలో నీవెక్కడవే దాన్ని భేదించ గల వాడవు. నీవు మాకు నాయకుడవుగా ఉండి పద్మవ్యూహాన్ని భేదించి లోపల ప్రవేశించి నట్టయితే మిగిలినవాళ్ళం నీ వెంట వచ్చి వ్యూహాన్ని చెదరగొట్టగలం,” అన్నాడు.\nఇందుకు అభిమన్యుడు సమ్మతించి పద్మవ్యూహాన్ని భేదించటానికి సిద్ధపడ్డాడు. అతను బంగారు కవచం ధరించి, కర్ణికార ధ్వజం గల రధంలో ఎక్కి కూచుని తన రథసారథి అయిన సుమిత్రుడితో, \"పద్మ వ్యూహ ద్వారాన్ని ద్రోణుడు రక్షిస్తున్నాడు. మన రథాన్ని నేరుగా ఆయనవద్దకు తోలు. ఆయనను జయించి నేను పద్మవ్యూహంలో ప్రవేశిస్తాను,” అన్నాడు.\nసుమిత్రుడికి ఇది ఏమాత్రమూ నచ్చ లేదు. పాండవులు ఇంత భారాన్ని ఇలాటి పసివాడిపై ఉంచటం అన్యాయమని అతనికి తోచింది. \"బాబూ, నీవు శూరుడవేగాని, సుకుమారంగా పెరిగినవాడివి!\" అన్నాడతను. అభిమన్యుడు నవ్వి, \"ఓయీ, నా తండ్రి ఆర్జునుడు, కృష్ణుడు నా మేనమామ. నాకు భయమన్నది లేదు. దేవతలతో కలిసి వచ్చిన ఇంద్రుడినైనా ఎదిరించగలను. రథాన్ని ద్రోణుడివేపు తోలు!\" అన్నాడు.",
            "book_page_end": 8
        },
        {
            "title": "జ్వాలాద్వీపం-6",
            "book_page_start": 9,
            "pdf_page_start": 25,
            "pdf_page_end": 32,
            "author": "చందమామ బృందం",
            "genre": "ధారావాహిక, సాహసం",
            "moral": "శక్తితో ఎదుర్కొనలేని శత్రువులను తెలివైన ఉపాయాలతో జయించాలి.",
            "keywords": [
                "చిత్రసేనుడు",
                "ఉగ్రాక్షుడు",
                "నాగవర్మ",
                "భయంకర పక్షులు",
                "కపటం"
            ],
            "characters": [
                "చిత్రసేనుడు",
                "ఉగ్రాక్షుడు",
                "అమరపాలుడు",
                "నాగవర్మ"
            ],
            "locations": [
                "కపిలపురం అడవి",
                "జ్వాలాద్వీపం",
                "ధవళగిరి"
            ],
            "content": "[చిత్రసేనుడు తన అనుచరులతో కోటకు వెళుతూండగా, ఉగ్రాక్షుడు పంపగా వచ్చిన రాక్షసులు, అతణ్ణి తిరిగి తమ నాయకుడి వద్దకు పిలుచుకుపోయారు. అక్కడ చిత్రసేనుడికి అమరపాలుడనేవాడు కనిపించాడు. వాడు జ్వాలాద్వీప వాసులను గురించిన కొన్ని రహస్యాలు చెప్పి, హఠాత్తుగా మూగిలా ఆకాశంకేసి తల ఎత్తాడు. తరువాత —]\nఅమరపాలుడి ఈ విచిత్ర ప్రవర్తన చిత్రసేనుడికి చాలా ఆశ్చర్యం కలిగించింది. ఉగ్రాక్షుడు కోపంతో నిలువెల్లా కంపించి పోతూ, చేత గల రాతి గదను పైకెత్తి ఝళి పిస్తూ, \"ఏమిరా, నీకేమైనా బుర్రతిరుగుడు వ్యాధి పుట్టుకొచ్చిందా? ఈ గదతో ఒక్కటి మోది, దాన్ని సరిచెయ్యమంటావా?” అంటూ గర్జించాడు.\nఅమరపాలుడు ఏమాత్రం భయపడలేదు. అతడు చిరునవ్వుతో ఉగ్రాక్షుడి భీకరాకారం కేసి చూస్తూ, \" నా చావు తరువాత, నీ చావుకు ఎంతో కాలం పట్టదు. కపిలపురాన్ని ఆక్ర మించుకున్న నాగవర్మ సంగతి నీకు తెలుసు గదా? అతడికి సహాయం చేస్తున్న జ్వాలా ద్వీప వాసులూ, వాళ్ల భయంకర పక్షులూ, నీ దేహంమీద వదిలిపోయిన మాయని గుర్తుల విషయం మరిచిపోకు,” అన్నాడు.\nఅమరపాలుడు తన గాయాలకు కట్టి వున్న కట్ల విషయమై హేళన చేస్తున్నాడని ఉగ్రాక్షుడు గ్రహించి, భయంకరంగా హుంక రిస్తూ, రాతి గదతో అతడి తల పగలకొట్టేం దుకు ముందుకు అడుగు వేశాడు. కాని, అంతలో చిత్రసేనుడు రాక్షసుడికీ, అమర పాలుడికీ మధ్యగా వెళ్ళి నిలబడి, \"ఆగు, ఉగ్రాజా!” అన్నాడు ఆజ్ఞాపిస్తున్నట్టు.\n\"వీడు... వీడు, ఈ మానవాధముడు నన్ను యింత హేళనగా మాట్టాడతాడా!\" అంటూ ఉగ్రాక్షుడు కోరలు చాచాడు.\n\"మానవులంటే అంత చులకనగా మాట్లాడకు. ఇతడు మనకు సహాయం చేస్తాడని నా నమ్మకం. అలా కానప్పుడు, నీ యిష్టంవచ్చినట్టుగా యితణ్ణి హింసించవచ్చు,\" అన్నాడు చిత్రసేనుడు.\nచిత్రసేనుడు యిలా అనగానే అమర పాలుడు నిలువెల్లా వణికిపోతూ, \" మహా రాజా, యిది అన్యాయం. మీరు నాకు ప్రాణ దానం చేస్తామని వాగ్దానం చేశారు. ఆ మాట నమ్మి నేను చెట్టు దిగి వచ్చాను. లేకపోతే ఈ రాక్షసుల చేతుల్లో పడకుండా, అక్కడే ఆత్మహత్య చేసుకుని వుండేవాణ్ణి!” అన్నాడు.\n\" నీకు ప్రాణాపాయం కలగదని, నేను వాగ్దానం చేసిన మాట నిజమే. కాని, నువ్వు అది అవకాశంగా తీసుకుని, నా ప్రశ్నలకు ప్రత్యుత్తరం యివ్వకుండా, ఆకాశంకేసి గుడ్లు మిటకరించే వెర్రిమొర్రి వేషాలు వేస్తున్నావు. ఇలాంటి పరిస్థితుల్లో, నా వాగ్దానం నిలుపుకోవలసిన అవసరం లేదు,” అన్నాడు చిత్రసేనుడు కఠినంగా.\n\"క్షమించండి, మహారాజా! నేను ఈ క్షణంనుంచి మీసేవకుణ్ణి. రాజద్రోహి అయిన నాగవర్మమీద నాకెలాంటి గౌరవం లేదు. క్రూరమృగాల్లాంటి జ్వాలాద్వీపవాసులంటే నాకు మొదటినుంచీ ద్వేషమే. కాని, నాగ వర్మకు వెరిచి, నేను వాళ్లల్లో చేరాను,” అన్నాడు అమరపాలుడు దీనంగా.\n\"అలా అయితే, దాచకుండా నీకు తెలిసిన దంతా చెప్పు. ధవళగిరిమీద దాడికి వెళ్లిన నాగవర్మ సైన్యాల వెంట, భయంకర పక్షులు లెక్కిన జ్వాలాద్వీపవాసులెవరైనా వున్నారా?” అని అడిగాడు చిత్రసేనుడు.\n\" ఉండినా వుండొచ్చు. కపిలపురానికి అనుకునివున్న అడవిలో దాదాపు నూరు భయంకర పక్షులు రౌతులతోపాటు స్థావ రాలు ఏర్పరుచుకున్నవి. జ్వాలాద్వీప వాసులకు బానిసలుగా నాగవర్మ తన ప్రజల్లో కొందరిని యిచ్చాడు. దానిగ్గాను వాళ్ళు అతడికి, ఈ సహాయం చేస్తున్నారు,” అన్నాడు అమరపాలుడు.\n\"ఈ భయంకర పక్షుల్ని చంపేందుకు సులువైన మార్గం ఏమైనా వుందా?\" అని అడిగాడు ఉగ్రాక్షుడు తన గాయాలకు కట్టి వున్న కట్లను సర్దుకుంటూ.\n\"లేకేం, వున్నది. వాటి ముక్కులకూ, గోళ్లకూ చిక్కకుండా తప్పుకోగలిగితే, వాటి మెడను ఒక చిన్న కత్తివేటుతో తునాతునియలుగా నరికివెయ్యవచ్చును. మెడ విష యంలో వాటికీ యితర పక్షులకూ తేడా ఏమీ లేదు,” అన్నాడు అమరపాలుడు.\n\"హ్హహ్హ!\" అంటూ ఉగ్రాక్షుడు పెద్దగా నవ్వి, \" ఈసారి ఆ దుర్మార్గులు తటస్థ పడితే, నా ప్రతాపం చూపుతాను!\" అంటూ జబ్బలు చరచసాగాడు. అంతలో కొందరు రాక్షసులూ, ప్రజలూ గగ్గోలుపెడుతూ, \" మహానాయకా! మహారాజా !\" అంటూ అక్కడికి పరిగెత్తి రాసాగారు.\nప్రాణభీతితో హాహాకారాలు చేస్తూ, తమను సమీపిస్తున్న ప్రజలనూ, రాక్షసులనూ చూస్తూనే, చిత్రసేనుడు మరేదో పెద్ద ప్రమాదం ముంచుకువచ్చిందని వూహిం చాడు. \"మహారాజా! జడలమర్రి దగ్గిర పశువుల్ని మేపుకుంటున్న మామీద, భయం కర పక్షులూ, పులిరాయుళ్లూ వచ్చిపడ్డారు. వాళ్లు పశువుల్ని, మనుషుల్నీ ఎత్తుకు పోతున్నారు. మేము కొద్దిమందిమి వాళ్ల బారి పడకుండా పారిపోయి వచ్చాం,” అంటూ గగ్గోలుగా అరిచారు ప్రజలు.\nఉగ్రాక్షుడి దగ్గిరకు పరిగెత్తిపోయిన రాక్షసులుకూడా, తమ నాయకుడితో యిలాగే మొరపెట్టుకున్నారు. కాని, వాళ్లు పశువుల్ని మేపేందుకు వెళ్లిన రాక్షసులు కాదు. దొంగతనంగా వాటిని ఎత్తుకు పోయేందుకు వెళ్లినవాళ్లు. పులిరాయుళ్లు అదే సమయానికి అక్కడికి రావటంతో, వాళ్ల చేతుల్లో వీళ్లు చావుదెబ్బలు తిన్నారు.\n\"చిత్రసేనా! మనం పశుల కాపర్లకు రక్షణగా వెళదామంటావా?” అని అడిగాడు ఉగ్రాక్షుడు నిరుత్సాహంగా.\n\"వెళ్లక చేసేదేమిటి? ప్రజలను ఆ దుర్మార్గులు హింసిస్తూ వుంటే, చూస్తూ వూరుకుంటామా?\" అని అడిగాడు చిత్ర సేనుడు కోపంగా.\nఆ వెంటనే చిత్రసేనుడు జడలమర్రి ప్రాంతానికి బయలుదేరాడు. ఉగ్రాక్షుడు ముఖంలో లేని గాంభీర్యాన్ని కనబరుస్తూ, \"ఊఁ పదండి! ఆ క్రూరుల్ని చిత్రవధ చేస్తాను,” అంటూ అతడి వెనకగా నడిచాడు.\nఅందరూ కొంతదూరం చెట్లలో నడిచిం తరవాత, అమరపాలుడు ముందుకు వచ్చి, చిత్రసేనుడితో, \"మహారాజా, నాదొక మనవి! ఈసరికే పులిరాయుళ్లు తమ పని ముగించుకుని వెళ్లిపోయివుంటారు. అలా కాక, వాళ్లింకా అక్కడ వున్నప్పటికీ, మనం వాళ్లను ఏమీ చేయలేం. ఆ భయంకర పక్షులు వెంట వుండగా, వాళ్లను ఎదుర్కొనటం ఆత్మహత్యతో సమం అవుతుంది,” అన్నాడు.\nఉగ్రాక్షుడు యిందుకు అవునన్నట్టు తల ఊపుతూ, \"చిత్రసేనా, ఈ అమర పాలుడు చెప్పేదాంట్లో చాలా నిజం వున్నది. మనం తొందరపడకూడదు. రాత్రి జరిగిన అనుభవం గుర్తుందికదా!” అన్నాడు.\nనాళ్లిద్దరూ అలా చెప్పింతరవాత చిత్ర సేనుడిక్కూడా, తను చేయబోతున్నది కేవలం దుస్సాహసమన్న అనుమానం కలిగింది. అనవసరంగా తన అనుచరులూ, కొందరు రాక్షసులూ ప్రాణాలు వదలటం తప్ప, జ్వాలాద్వీపవాసులతో పోరుపెట్టుకుని తను చేయగలిగిందేమీ లేదని అతడు గ్రహించాడు. అయితే, తను రాజయివుండి, తన పౌరులకు రక్షణ కలిగించలేని నిస్సహాయ స్థితిలో యింకెంత కాలం రాజ్య పరిపాలన చెయ్యగలడు? తన తండ్రిగారి రాజ్యంమీద దాడి వెడలిన నాగవర్మ, అక్కడ విజయం సాధించగానే, తన నగరం మీద వచ్చి పడకుండా వూరుకుంటాడా ?\nఇలాంటి సంశయాలతో, భయాలతో చిత్ర సేనుడు సతమతమవుతూండగా, అమర పాలుడు, \"మహారాజా! నేను మీకు నమ్మిన సేవకుణ్ణి. దూకమంటే అగ్నిలో అయినా దూకుతాను. కనుక, నా మాట నమ్మండి. మనం ముందుగా కపిలపురం అడవిలో స్థావరాలు ఏర్పరుచుకున్న భయంకర పక్షుల్ని కపటోపాయం ప్రయోగించి సర్వ నాశనం చేయాలి. అప్పుడు, ఈ పులిరా యుళ్ళను హతమార్చటం ఏమంత కష్టం కాదు,” అన్నాడు.\n\"అక్కడ దాదాపు నూరు భయంకర పక్షులున్న పంటున్నావ్! వాటిని మనం ఎలా చంపగలం?” అన్నాడు చిత్రసేనుడు.\n\"ఆ పక్షుల్ని చంపేందుకు ఒక సులు వైన ఉపాయం వుంది మహారాజా!” అన్నాడు అమరపాలుడు.\n\"ఏమిటదీ?” అన్నాడు చిత్రసేనుడు.\nఈ సంభాషణ శ్రద్ధగా ఆలకిస్తున్న ఉగ్రా క్షడిక్కూడా, ఆ ఉపాయం ఏమిటో వినా లన్న కుతూహలం కలిగి, \"ఏమిటా ఉపాయం అమరపాలా?” అన్నాడు ఎంతో ఆతృతగా.\nఅమరపాలుడు కోపంగా ఉగ్రాక్షుడికేసి ఓమారు చూసి, తరవాత చిత్రసేనుడితో, \"మహారాజా ! కపిలపురం దగ్గిరవున్న అడవిలో, భయంకర పక్షులు కొన్ని వున్నవని చెప్పానుగదా. అవి పెద్దపెద్ద కొట్టాలలో, కాళ్ళకు బలమైన గొలుసులతో బంధించబడి కట్టుకొయ్యలకు కట్టివేయబడి వుంటవి. వాటిని సవారీకి వుపయోగించే రౌతులు ఆ దగ్గిరలో వున్న గుడిసెలలో వుంటారు. ఆ పక్షులను కొట్టాలలో వుండగానే మనం చంపి వేయాలి,” అన్నాడు.\n\"బాగానే వుంది. కాని, చంపటం ఎలా అన్నదే సమస్య!\" అన్నాడు చిత్రసేనుడు నిరుత్సాహంగా.\n\"మహారాజా ! ఇందుకు ఒక ఉపాయం నేను ఆలోచించి వుంచాను. వాటిని..” అంటూ అమరపాలుడు చిత్రసేనుడితో మెల్లిగా ఏమో చెప్పబోయేంతలో, ఎదురుగా వున్న చెట్ల చాటునుంచి పెద్ద కోలాహలం వినబడింది. చిత్రసేనుడూ, ఉగ్రాక్షుడూ— వాళ్ళ అనుచరులూ అటుకేసి పరిగెత్తారు.\nవాళ్లు చెట్లగుంపును చేరి, కొమ్మల చాటుగా నిలబడి ముందుకు చూసేసరికి, ఒకానొక భీభత్స దృశ్యం వాళ్ల కంటబడింది.\nకొన్ని భయంకర పక్షులు, గొర్రెలనూ, ఆవులనూ గోళ్ళతో పట్టుకుని, కోడిపిల్లలను తన్నుకుపోయే గద్దలలాగా ఆకాశంలోకి లేస్తు న్నవి. పులిచర్మాలు ధరించినవాళ్లు వాటి రెక్కలమీద వుండి పెద్దగా కేకలు పెడుతూ, పారిపోతున్న పశుల కాపరుల మీదికి శూలా లను విసిరివేస్తున్నారు. ఒక్కొక్క పులి చర్మంగాడి దగ్గిరా ఒక మోపెడు శూలాలు వున్నవి. పశుల కాపర్లలో తెగించినవాళ్ళు కొందరు నిలబడి, వడిసెలలతో వాళ్ళమీదికి రాళ్లు విసురుతున్నారు. పశువులు అన్ని వైపులకూ చెల్లాచెదరుగా పారిపోతున్నవి.\nఈ భయంకర దృశ్యం చూసి చిత్ర సేనుడు నిలువెల్లా కంపించిపోయాడు. ఉగ్రాక్షుడు క్రోధంతో ఒక్కసారి ఒళ్లు విదిలించుకుని, రాతి గదను భూమికి తాటించి, గర్జించబోయేంతలో, చిత్ర సేనుడు అతణ్ణి వారిస్తూ, \"అంతా అయి పోయింతరవాత, ఇప్పుడు మళ్లీ ఆ క్రూరులు మనమీద వచ్చిపడేలా నువ్వు అరిచి లాభం లేదు. మనం యిప్పుడు చేయగలిగిందల్లా, గాయపడిన పశుల కాపర్లకు కట్లుకట్టి ఇళ్లకు చేర్చటమే,\" అన్నాడు.\nచిత్రసేనుడు యిలా అనగానే, ఆతడి అనుచరులూ, కొందరు రాక్షసులూ ముందుకు వెళ్లబోయారు. కానీ, చిత్రసేనుడు వాళ్లను అపి, \"ముందు ఆ దుర్మార్గుల్ని యిక్కణ్ణించి వెళ్లిపోనీయండి,” అన్నాడు.\nచూస్తూండగానే జ్వాలాద్వీపవాసులు తమ వాహనాలమీద ఆకాశంలోకి ఎగిరి పోయారు. వాళ్లు దూరంగా కనబడకుండా పోయినంతవరకూ ఆగి, తరువాత రాక్షసులూ, చిత్రసేనుడి అనుచరులూ గాయపడ్డవాళ్లకు కట్లు కట్టసాగారు. ఉగ్రాక్షుడు నీరసంగా ఒక చెట్టుబోదెకు జేరగిలబడి, \"చిత్రసేనా! నాకు ఏనాడూ లేనిది ఎందుకనో కాస్త భీతి కలుగుతున్నది. మన రాజ్యానికి ఈ మహమ్మారిగాళ్ల పీడ విరగడ అయే మార్గ మేదో ఆలోచించాలి,” అన్నాడు.\nచిత్రసేనుడు, అమరపాలుడికేసి తిరిగి, \"అమరపాలా! జ్వాలాద్వీపవాసుల్నీ, వాళ్ల భయంకర పక్షుల్నీ సర్వనాశనం చేసేందుకు ఏదో ఉపాయం వున్నదన్నావు. ఏమిటది?” అని అడిగాడు.\n\" ఆ భయంకర పక్షుల్ని, అవి కట్టివేయ బడివుండే కొట్టాల్లోనే నాశనం చేయాలి. అందుకు ఒకటే మార్గం, అవి వుండే కొటాలకు నిప్పు పెట్టటమే,\" అన్నాడు.\n\"అది సాధ్యం అయే పనేనా?” అని అడిగాడు చిత్రసేనుడు.\n\"ఎందుకు సాధ్యం కాదు మహారాజా! నావెంట నలుగురైదుగురు సైనికుల్ని పంపండి. నేను కపిలపురం అడవుల్లోకి వెళ్లి, కావలిగాళ్లను హతమార్చి, ఆ భయంకర పక్షుల్ని నిలువునా దహించేస్తాను,” — (ఇంకా వుంది)",
            "book_page_end": 16
        },
        {
            "title": "బాలచరిత్ర-(భాస)",
            "book_page_start": 18,
            "pdf_page_start": 34,
            "pdf_page_end": 42,
            "author": "చందమామ బృందం",
            "genre": "పౌరాణికం",
            "moral": "దైవశక్తి మించినది లేదు. ధర్మాన్ని రక్షించడానికి భగవంతుడు అవతరిస్తాడు.",
            "keywords": [
                "కృష్ణుడు",
                "కంసుడు",
                "వసుదేవుడు",
                "కాళీయమర్దనం",
                "పూతన"
            ],
            "characters": [
                "కృష్ణుడు",
                "వసుదేవుడు",
                "దేవకి",
                "కంసుడు",
                "నారదమహాముని",
                "నందగోపుడు",
                "యశోద",
                "బలరాముడు",
                "కాళీయుడు"
            ],
            "locations": [
                "మధురానగరం",
                "యమునా నది",
                "బృందావనం"
            ],
            "content": "అర్థరాత్రివేళ, మధురానగరంలో అందరూ నిద్రలో ముణిగిఉండగా కారాగృహంలో దేవకీ ఒక మగబిడ్డను కన్నది. దేవతలు పుష్పవర్షం కురియించారు. కలహప్రియుడైన నారదమహాముని వచ్చి, ఆ బాలుడి చుట్టూ ప్రదక్షిణ చేసి వెళ్లిపోయాడు.\nతన బిడ్డను పక్కలో పెట్టుకుని పడుకుని ఉన్న దేవకికి అనేక శుభలక్షణాలు కనిపిం చాయి: పెద్ద ఝంఝామారుతంతోబాటు ఆకాశాన కళ్లు చెదిరే మెరుపులు మెరిశాయి, భూమి కంపించింది. కాని కంసుడి బుద్ధి తెలిసినది కావటంచేత ఆమె ఈ నిమిత్తాలు చూసి సంతోషించ లేకపోయింది.\nవసుదేవుడు ఆమెవద్దకు వచ్చి శిశువును చూసి ఆనందించి, \"బిడ్డను ఇచ్చెయ్యి, ఎక్కడికైనా తీసుకుపోతాను,\" అన్నాడు.\n\"అయ్యో, బిడ్డను తనివిదీర చూసుకో నివ్వండి,\" అన్నది దేవకి.\n\"నీకు తనివితీరేలోగా మృత్యువు కంసుడి రూపంలో రానేవస్తుంది,” అన్నాడు వసుదేవుడు. విధిలేక ఆ బిడ్డను తన భర్త చేతికి అందించింది. బిడ్డ బరువు చూసి వసుదేవుడు నివ్వెరపోయాడు. ఆయన బిడ్డను తీసుకుని బయటికి పోతుంటే కవాటాలు వాటికవే తెరుచుకున్నాయి. కాపలావాళ్ళు గాఢనిద్రలో ఉన్నారు.\nవసుదేవుడు మధురానగరం దాటి పోతున్నాడు. కన్ను పొడుచుకున్నా కానరాని చీకటి, ఆకాశమంతా కాటుక పులిమిన ట్టున్నది. దారి కొంచెంకూడా తెలియటం లేదు. \"ఈ చీకటిలో ముందుకు సాగటం నావల్ల కాదు,\" అని వసుదేవు డనుకునే టంతలో ఎక్కడినుంచో కాంతి పడి దారి స్పష్టంగా కనిపించింది. తాను శిశువును తీసుకుపోతున్న సంగతి తెలిసి దుర్మార్గుడైన కంసుడు తనను పట్టటానికి దివిటీలతో మనుమలను పంపాడనుకుని వసుదేవుడు ఆత్మరక్షణకోసం కత్తిదూసి వెనక్కు తిరిగి చూశాడు, కాని ఎవరూ లేరు; దారిని వెలి గించిన కాంతి శిశువునుంచి వస్తున్నది!\nఆయన త్వరలోనే యమునను చేరు కున్నాడు. యమునానది సుడులు తిరుగుతూ పూటుగా ప్రవహిస్తున్నది. అందులో మహా సర్పాలూ, మొసళ్ళూ ఉంటాయి. అయినా భయపడి ప్రయోజనంలేదు, నది ఈది అపతలికి వెళ్ళవలిసిందే. ఇలా అనుకుంటూ ఆయన నదిలో కాలు పెట్టగానే అలలు విడి పోయి దారి ఇచ్చాయి.\nవసుదేవుడు శిశువుతోసహా అవతలిఒడ్డు చేరి ఒక మర్రిచెట్టు కిందికి వచ్చాడు. ఆ సమీపంలోనే ఆయన మిత్రుడైన నందగోపు డుండే పల్లె ఉన్నది. కంసుడు ఆజ్ఞాపించగా ఆయన, పాపం, ఆ నందగోపు కొట్టి, సంకెళ్ళు కూడా వేశాడు. తన బిడ్డను నంద గోపుడి సంరక్షణలో ఉంచితే బాగుండు ననుకున్నాడు వసుదేవుడు.\nఆ సమయానికే చచ్చిన ఆడ శిశువును తీసుకుని సంకెళ్ళతో సహా నందగోపుడు అక్కడికి వచ్చాడు. జరిగినదేమంటే అంతకుముందే నందగోపుడి భార్య అయిన యశోద ఈ ఆడశిశువును ప్రసవించి స్పృహ తప్పిన స్థితిలో ఉండిపోయింది. తాను కన్న బిడ్డ మగబిడ్డ, ఆడబిడ్డకూడా ఆమె ఎర గదు. ఈ శిశువేమో పుడుతూనే చనిపో యింది. మర్నాడు పల్లెలో ఇంద్రయజ్ఞమనే ఉత్సవం జరగబోతున్నది. నందగోపుడికి బిడ్డ పుట్టి చనిపోయిందంటే పల్లెలోవారంతా విచారపడి ఉత్సవం జరుపుకోలేకపోతారు. అందుకని నందగోపుడు చచ్చిపోయిన శిశువును పారవేయటానికి చీకటిలోపడి యమునా తీరానికి వచ్చాడు.\nనందగోపుడు తనలోతాను గొణుక్కుంటూ ఉండటం వినబడి వసుదేవుడు, \" ఎవరది? నా స్నేహితుడు నందగోపుడేనా?\" అని పిలిచాడు. భూతాలో, పిశాచాలో తనను పిలుస్తున్నా యనుకుని మొదట నంద గోపుడు భయపడ్డాడు; తరవాత గొంతు గుర్తించి, \"వసుదేవుడు బాబు! అయినా ఆయనతో నాకేమిటి? కంసుడు కొట్టమంటే నన్ను కొట్టాడు, నాకీ సంకెళ్ళు తగి లించాడు ! ... ఛీ ఛీ! ఇంత కఠినుణ్ణి అయి పోతున్నానేమిటి! రాజాజ్ఞ ధిక్కరించలేక నన్ను శిక్షించాడేగాని నాకు ఎన్నివేలసార్లు ఉపకారం చేశాడుకాడు ?\" అనుకుంటూ వసుదేవుణ్ణి సమీపించాడు.\n\"నందగోపా, క్షేమంగా ఉన్నావా? అందరూ కులాసాగా ఉన్నారా?\" అని వసు దేవు డడిగాడు. నందగోపుడు వసుదేవుడికి ప్రణామం చేసి తన భార్య ఆడశిశువును కన్న సంగతీ, ఆ శిశువు పుడుతూనే చని పోయిన సంగతీ, మర్నాడు జరుగనున్న ఇంద్రోత్సవానికి విఘాతం కాకుండా తాను శిశువును పారవేయవచ్చిన సంగతీ తెలిపాడు.\nవసుదేవుడు తాను తెచ్చిన శిశువును గురించి చెప్పి, \"ఇప్పటికే కంసుడు నా బిడ్డ లను ఆరుగురిని చంపాడు. వీడు ఏడవ వాడు. నా శిశువును తీసుకుపోయి, నీయింట పెంచు,” అన్నాడు.\n\" అమ్మొ బాబో ! ఈ సంగతి కంసరాజుకు తెలిస్తే నా బుర్ర ఎగిరిపోదా?” అన్నాడు నందగోపుడు, కాని మరుక్షణమే వసుదేవుడు కోరినట్టు చెయ్యటానికి ఒప్పుకున్నాడు.\nఅయితే చచ్చిపోయిన శిశువును చేతిలో ఉంచుకుని తాను మైలపడి ఉన్నాననీ, స్నానం చేస్తేగాని వసుదేవుడి శిశువును తాక టానికి లేదనీ అతడికి తోచింది. అంతలోనే పాతాళగంగ పైకి వచ్చి అతనికి స్నానం చేయించింది. తరవాత నందగోపుడు వస్తు, దేవుడి బిడ్డను చేత పట్టుకుని, \"ఎంత బరువో!” అన్నాడు.\nఇంతలో విష్ణువు పరిచారకులైన గరుత్మంతుడూ, శంఖమూ, చక్రమూ, శార్దమూ, కౌమోదకీ మొదలైనవి వచ్చి బాలుడికి ప్రణామాలు చేశాయి. నందగోపుడుకూడా ప్రణామంచేశాడు. వెంటనే చిత్రంగా అతని సంకెళ్ళు రాలిపోయాయి.\n\" నందగోపా, నా కొడుకును ఎలా పెంచు తావో!” అన్నాడు వసుదేవుడు.\n\"బాబూ, మీవాడు మా పల్లెకు ప్రభువే అనుకోండి. ఏ ఇంటికి పోయినా పెరుగో, పాలో, వెన్నో, మజ్జిగో తప్పక ఇస్తారు.\" అన్నాడు నందగోపుడు,\nతరవాత ఇద్దరూ వచ్చిన దారి పట్టారు. మధురకు తిరిగిపోయే వసుదేవుడికి చంటి బిడ్డ ఏడుపు వినిపించింది. తీరాచూస్తే నంద గోపుడి కుమార్తె తిరిగి ప్రాణంవచ్చి ఏడు స్తున్నది! పసుదేవుడికి ఒక ఆలోచన కలి గింది : ఈ బిడ్డను తీసుకుపోయి దేవకీ పక్కలో పడుకోబెట్టి కంసుణ్ణి మోసగించ వచ్చు! ఆయన ఆ బిడ్డను ఎత్తుకుని మధురకు వచ్చేశాడు.\nఆ రాత్రి రాజగృహంలో కంసుడు నిద్ర పోతూ పీడకలలు కంటున్నాడు. రాజ హర్మ్యాలు కూలిపోతున్నాయి, భూమి తుఫా నులో చిక్కిన ఓడలాగా కొట్టుకుంటున్నది. నల్లని కాటుకరంగుగల మాతంగస్త్రీలు తమను పెళ్ళాడమంటూ కంసుణ్ణి చుట్టు ముట్టారు. అతను వారిని కసిరికొట్టాడు. ఇంతలో ఒక భీకరాకారం వచ్చి, \"కంసా! నేను మధూక మహాముని శాపాన్ని. నీలో ప్రవేశించబోతున్నాను. నీ మంచిరోజులు అయిపోయాయి,\" అన్నది. ఆ శాపం కంసుడి అదృష్టదేవతను పిలిచి, \"ఇక నీ కిక్కడ తావులేదు, వెళ్లిపో!\" అని చెప్పింది.\nకంసుడు నిద్రలేచి యశోధర అనే ప్రతీ హారిని పిలిచి, \"ఇప్పుడు మాతంగస్త్రీలు లోపలికి వచ్చారా?” అని అడిగాడు. లేదన్నది ప్రతీహారి. కంసుడు బాలాక్ అనే కంచుకిని పిలిపించి, \" ఈ భూకంపాలకూ, ఉల్కాపాతాలకూ, మారుతాలకూ కారణం ఏమిటో సాంవత్సరిక పురోహితుణ్ణి అడిగి తెలుసుకురా,\" అని పంపాడు.\nబాలాకి తిరిగివచ్చి, \"మహారాజా, ఈ రాత్రి ఆదిదేవుడు భూమిపైకి అవతరించాడని పురోహితుడు చెబుతున్నాడు,” అన్నాడు. \"ఆదిదేవుడు ఎవరి కొడుకుగా పుట్టాడో, ఎందుకై పుట్టాడో కూడా అడిగిరా,” అన్నాడు కంసుడు. బాలాకి సరేనని వెళ్ళి అంతలోనే తిరిగివచ్చి, \"మహారాజా, దేవకీ దేవి స్త్రీ శిశువును ప్రసవించింది,\" అని చెప్పాడు. కంసుడు ఈ మాట నమ్మక, వసుదేవుడైతే నిజం చెబుతాడని, ఆయనను పిలిపించి అడిగాడు. ప్రాణాన్ని రక్షించటానికి చెప్పే అబద్ధం నిజంతో సమానమనుకుని వసుదేవుడు తన భార్య ఆడ శిశువును ప్రసవించినట్టు చెప్పాడు.\nఆడదైతేనేం, మగవాడైతేనేం చచ్చి తీరవలిసిందే నన్నాడు కంసుడు. ఎవరెంత చెప్పినా లాభం లేకపోయింది. \"అయ్యో, మరొకరి బిడ్డను ఎలా చావనిచ్చేది? నా కొడుకును మళ్లీ తీసుకురానా?” అనుకున్నాడు వసుదేవుడు. కాని ఈ బిడ్డ ఒకప్పుడు చనిపోయి బతికినదేననీ, దానికి హాని కలగదనీ తనను తాను సమాధానం చెప్పుకుని దేవకిని ఊరడించటానికి వెళ్ళాడు.\nకంసుడు దేవకి వద్దనుంచి బిడ్డను తెప్పిం చాడు. ఆ బిడ్డలో గల శుభలక్షణాలు చూసి అతనికే చంపబుద్ధి కాలేదు. కాని దేవకి ఏడవ గర్భం తన ప్రాణం తీస్తుందని ముని శాపం పెట్టాడు; ఈ బిడ్డ చస్తేగాని తనకు మనశ్శాంతి లేదు. అతను ఆ బిడ్డను కంస శిలకేసి విసిరికొట్టాడు.\nమరుక్షణమే సపరివారంగా కాత్యాయని ప్రత్యక్షమై, \"ఓరీ, కంసా, నిన్ను నాశనం చెయ్యటానికే నేను వసుదేవుడి వంశంలో అవతరించానురా!\" అని వెళ్లిపోయింది.\nతెల్లవార వస్తున్నది. కంసుడు తనకు రాగల అశుభాలకు విరుగుడుగా శాంతి చేసు కోవటానికి ఉపక్రమించాడు.\nనందగోపుడి ఇంట కృష్ణుడు జన్మించిన నాటినుండి గోవులకూ, గోపాలకులకూ జీవితం ఆనందమయంగా ఉన్నది. బృందా వనం కళకళ లాడుతున్నది. కంద మూలాలూ, పాలూ పెరుగూ సర్వ సమృద్ధిగా ఉన్నాయి.\nగోపాలకులు కృష్ణుణ్ణి గురించి కథలు చెప్పుకునేవారు. అతడు పదిరోజుల పిల్ల వాడై ఉండగా తనను చంపవచ్చిన పూతన వద్ద పాలు తాగేసరికి ఆ దుర్మార్గురాలు కాస్తా చచ్చిపోయింది. నెలరోజులవాడై ఉండగా శకటాసురుణ్ణి చంపేశాడు. చుట్టు పక్కల ఇళ్లలో పాలూ, వెన్నా దొంగిలించాడని యశోద రోటికి కట్టేస్తే, ఆ రోటిని రెండు చెట్ల మధ్యగా ఈడ్చుకుపోయి వాటిని కాస్తా ధ్వంసం చేశాడు. అయితే ఆ వృక్షాలలో యమలార్జునులనే రాక్షసులు దాగిఉండి, వాటితోపాటే నశించారు.\nఇంకొకసారి బలరాముణ్ణి ప్రలంబుడనే రాక్షసుడు నందగోపుడి వేషంలో వచ్చి ఎత్తుకు పోసాగాడు. బలరాముడు మోసం గ్రహించి ఒక్క గుద్దుతో వాడి కళ్లు ఊడి పడేలాగ కొట్టి చంపేశాడు. ఇంకొకసారి తాటితోపులో థేనుకుడనే రాక్షసుడు గాడిద రూపంలో వస్తే కృష్ణుడు వాడి ఎడమకాలు పట్టుకుని విసిరికొట్టి చంపాడు. అలాగే గుర్రం రూపంలో వచ్చిన కేసి అనే రాక్షసుడి నోట కర్పూరం పెట్టేసరికి వాడు రెండుగా చీలి చచ్చాడు.\nఒకనాడు గోపకులూ గోపికలూ ఆనందంగా నృత్యాలు చేస్తుంటే అరిష్ట వృషభం వచ్చి భీభత్సం చేసింది. కృష్ణుడు దాన్ని ఎదిరించి, దానితో యుద్ధం చేసి చంపేశాడు. ఇంతలో కొందరు గోపాలకులు వచ్చి, బలరాముడు కాళియుడితో యుద్ధం చెయ్యటానికి వెళ్లాడని కృష్ణుడితో చెప్పారు.\nకాళియుడి మదం అణచటానికి కృష్ణుడు యమునానదిలో కాళియుడుండే మడుగు వద్దకు వెళ్లాడు. మడుగులోకి దిగవద్దని అతన్ని గోపికలు వేడుకున్నారు. భయం లేదని చెప్పి కృష్ణుడు మడుగులోకి దిగాడు. ఒడ్డున ఉన్న గోపాలకులలో ఒక వృద్ధుడు, \"అయ్యయ్యో ! నీరు తాగటానికి ఆ మడుగులో ప్రవేశించిన పులులూ, ఆడవి పందులూ, ఏనుగులూ మరి కనిపించలేదు. అందులోకి పోవద్దు!\" అని కేకలుపెట్టాడు.\nకృష్ణుడు కాళియుణ్ణి పట్టుకుని అతడి అయిదు శిరస్సులను కాళ్లతో తొక్కుతూ లొంగదీసుకున్నాడు. కాళియుడు కృష్ణుణ్ణి శరణు వేడుకుని మడుగు విడిచిపోవటానికి సమ్మతించాడు. \"నీ శిరస్సుపై నాకాళ్ల గుర్తులు చూసి గరుత్మంతుడు నీ జోలికి రాడు, వెళ్లు,” అన్నాడు కృష్ణుడు.\nఇంతలోనే ఒక భటుడు వచ్చి, మధురా నగరంలో కంసమహారాజు ధనుర్మహమనే ఉత్సవం చేస్తున్నారనీ, దానికి కృష్ణ బలరాములను ఆహ్వానిస్తున్నారనీ చెప్పాడు.\nమధురలో కంసుడు కృష్ణ బలరాముల రాకకోసం ఎదురుచూస్తున్నాడు. వారు చాలా గొప్ప బలపరాక్రములని విని వారిని నాశనం చేయటానికి ఆయన అన్ని ఏర్పా టులూ చేయించాడు.\nకృష్ణ బలరాములు మధురకు వచ్చారు. వారు రాజుగారి చాకలివాళ్ళ దగ్గిర బట్టలు లాక్కున్నారు. వారిని తొక్కి చంపటానికి మంత్రి ఒక ఏనుగును పంపితే కృష్ణుడు దాని దంతాలు ఊడబెరికి వాటితోనే దాన్ని మోది చంపాడు. దారిలో మదనిక అనే కుబ్జ కనిపించింది. దానివద్ద వున్న అగురు గంధాలు కృష్ణుడు తీసుకుని తన ఒంటికి రాచుకున్నాడు. తరవాత అతను దాని శరీరాన్ని తన చేతులతో నిమిరేసరికి మదనిక తన కుబ్జత్వాన్ని పోగొట్టుకుని మామూలు మనిషి అయింది. కృష్ణుడు పూలమాలలు తీసుకుని తన మెడలో వేసుకుని ధనుశ్శాల లోకి వెళ్ళాడు. దానికి రక్షకుడైన సింహ బలుడనేవాడు అడ్డువస్తే వాణ్ణి చంపేసి, బాణాల్ని రెండు ముక్కలుగా విరిచేశాడు. అక్కడినుంచి అతను సభాభవనానికి బయలుదేరాడు. ఈ సంగతులన్నీ కంసుడికి తెలియవచ్చాయి. బలరామ కృష్ణులను చంపటానికి ఆయన చాణూర ముష్టికులనే మల్లులను సిద్ధంగా ఉంచాడు.\nబలరామ కృష్ణులు వచ్చారు. భటుడు వారితో, \"వారే మహారాజులవారు, ప్రణామం చెయ్యండి,” అన్నాడు. \" ఎవరికి మహారాజు?” అని వారు అడిగారు. \"యావత్ప్రపంచానికి మహారాజు,” అని భటుడు చెప్పాడు. \" మనం చూడం!\" అన్నారు బలరామ కృష్ణులు.\nకంసుడు కృష్ణుణ్ణి చూస్తూ, \"ఇతనా కృష్ణుడు? బలిష్ఠమైన బాహువులూ, రొమ్మూ కలిగి, మదపుటేనుగులాగున్నాడు. నేను విన్న పనులన్నీ చేశాడంటే ఆశ్చర్యమేమీ లేదు. ప్రపంచాన్ని తల్లకిందులు చేయగల వాడే!\" అనుకున్నాడు.\nఆయన ఆజ్ఞాపించగానే చాణూర ముష్టి కులూ, కృష్ణ బలరాములూ మల్లయుద్ధానికి ఉపక్రమించారు. క్షణంలో చాణూర ముష్టికులిద్దరూ చచ్చిపోయారు. కృష్ణుడు సింహాసనంమీదికి లంఘించి, \" ఈ కంసుణ్ణి ఇప్పుడే యమలో కాని కి పంపుతాను,\" అంటూ కంసుడి తల పట్టుకుని కిందికి విసి రాడు. కంసుడు చచ్చి పడిపోయాడు.\nఇదిచూసి కంసుడి పరివారం బలరామ కృష్ణులపైకి రావటానికి ఉద్యమించారు. బలరామ కృష్ణులు వారిని ఎదుర్కొనటానికి కూడా సిద్ధపడ్డారు. అయితే వసుదేవుడు వారితో, \"వీరిద్దరూ నా కుమారులే. వీడు రోహిణీపుత్రుడు, వీడు దేవకీపుత్రుడు. వీరి నేమీ చేయకండి,” అని హెచ్చరించాడు. ఆయన చెరలో ఉన్న ఉగ్రసేన మహారాజును చెర విడిపించి పట్టాభిషేకం జరిపించాడు.",
            "book_page_end": 26
        },
        {
            "title": "అదృష్టం(చీనాకథ)",
            "book_page_start": 27,
            "pdf_page_start": 43,
            "pdf_page_end": 46,
            "author": "చందమామ బృందం",
            "genre": "జానపద కథ",
            "moral": "అదృష్టం ఎప్పుడూ ఒకరి చేతిలో ఉండదు. అది మారినప్పుడు ఎవరూ ఆపలేరు.",
            "keywords": [
                "అదృష్టం",
                "ధనార్జన",
                "వర్తకుడు",
                "వెండి",
                "కల"
            ],
            "characters": [
                "చిన్ (వర్తకుడు)",
                "చిన్ కొడుకులు",
                "వాంగ్",
                "వాంగ్ భార్య"
            ],
            "locations": [
                "కై ఫెంగ్ రాజధాని",
                "గ్రామం"
            ],
            "content": "కై ఫెంగ్ రాజధానిలో చిన్ అనే వర్తకుడొక డుండేవాడు. అతను ఉదయం పెందలాడే లేచి రాత్రి పొద్దు పోయినదాకా ధనార్జన కోసమే పాటుపడేవాడు. ఈ విధంగా శ్రమించి తగినంత డబ్బు కూడబెట్టినాక అతను తాను కూడబెట్టినది భద్రంగా ఉంచు కోవటానికిగాను ఒక ఉపాయం చేశాడు. తనవద్ద ఉన్న చిల్లర నాణాలు ఖర్చుకు ఉంచుకుని కల్తీ లేని వెండి యావత్తూ కరిగించి మూడేసి వీశెల వెండికి ఒక్కొక్కటి చొప్పున అచ్చులు పోయించుకున్నాడు.\nఇలా ఏళ్ల తరబడి అతను నిలవజేసిన వెండి ఎనిమిది అచ్చులయింది. అంతకు మించి వెండి పోగుచెయ్యటం చిన్కు సాధ్యం కాలేదు; ఎందుకంటే, ఆ తరవాత రాబడి ఎంతో ఖర్చుకూడా అంతా ఉంటూవచ్చింది. ఈ ఎనిమిది వెండి అచ్చులనూ ఎర్ర తాళ్లతో కట్టి తన తలదిండు పక్కనే పెట్టుకునేవాడు చిన్; రాత్రి నిద్రపోయేముందు వాటిని తన చేత్తో తడివి చూసుకుని సంతోషించేవాడు.\nచిన్కు నలుగురు కొడుకులుండేవారు. వాళ్లు తమ తండ్రి డెబ్భయ్యవ జన్మదినం నాడు పెద్ద విందు చేసి ఆయనకు ఎంతో గౌరవం చూపారు. ఆయన వారిని చూసి ఎంతో ప్రేమతో, \"నాయనలారా, నేను నా జీవితమంతా ఎంతో కష్టపడి మనకు లోటు లేకుండా సంపాదించాను. నేను పోగు చేసినదంతా ఎనిమిది పెద్ద వెండి అచ్చుల రూపంలో ఉన్నది. రెండేసి అచ్చులను ఒక్కొక్క ఎర్రతాడుతో కట్టి నాలుగు కట్టలు సిద్ధంగా ఉంచాను. మంచిరోజు చూసి మీ నలుగురికీ నాలుగు కట్టలనూ ఇస్తాను. వాటిని పోగొట్టుకోకుండా యావజ్జీవమూ మీ దగ్గిర ఉంచుకోండి!\" అన్నాడు. చిన్ కొడుకులు పరమానందభరితులయారు.\nచిన్ ఆ రాత్రి తన పక్కమీద పడుకుని తన తలకు సమీపంగా ఉన్న ఎనిమిది వెండి అచ్చులనూ చేతితో తడివి చూసుకుని తనలోతాను నవ్వుకుని, కళ్లు మూసి నిద్రలో పడ్డాడు. ఇంతలో గదిలో అలికిడి అయింది. గదిలో మనుషులు మసులుతున్నట్టు తోచి, చిన్ తన మంచానికి గల తెరలు తొలగించి చూశాడు. గదిలో దీపం వెలుగుతూనే ఉన్నది. దాని వెలుగులో చిన్కు ఎనిమిది మంది ఆజానుబాహులు కనిపించారు. వారు తెల్లని దుస్తులూ, నడుములకు ఎర్రని కాసెలూ కలిగిఉన్నారు. చినను చూసి వారు సమీపంగా వచ్చి, వంగి దణ్ణాలు పెట్టి, \"బాబూ, మేం అన్న దమ్ములం. మిమ్మల్ని కొలవమని దేవుడు మమ్మల్ని పంపాడు. ఇంతకాలమూ మీరు మాచేత ఏపనీ చేయించుకోకుండా మమ్మల్ని దగ్గిర పెట్టుకుని ఎంతో ఆదరించారు. మీకాలం ముగియబోతున్నది. ఆఖరు క్షణందాకా మీవెంటనే ఉందామనుకున్నాం గాని, మమ్మల్ని మీరు మీ కొడుకుల పరం చేయ బోతున్నట్టుగా తెలియవచ్చింది. అయితే మాకు వారి సేవ చేసే యోగం లేనందు వల్ల తమకు వీడ్కోలు చెప్పి వెళ్లిపోవచ్చాం. మేము ఈ సమీపంలో ఉండే ఫలాని గ్రామంలో వాంగ్ అనే ఆయనవద్ద కొలువు చెయ్యబోతున్నాం. మళ్లీ మనం ఒక్క పర్యాయం కలుసుకుంటాంలెండి!\" అంటూ, వెనక్కు తిరిగి వెళ్లిపోయారు.\nముసలి చిన్ సంభ్రమాశ్చర్యాలతో మంచం మీదినుంచి కిందికి దూకాడు, వెళ్లి పోతున్న ఆ ఎనిమిదిమందినీ వెంబడించాడు. ఆ తొందరలో ఆయన ఏదో అడ్డు తగిలి పడిపోయాడు మళ్లీ కళ్లు తెరిచేసరికి ఆయన తన మంచం మీదనే పడుకుని ఉన్నాడు. తాను అంతకుముందు చూసినదంతా కలమాత్రమేనని ఆయనకు తెలిసిపోయింది.\nచిన్ మంచంమీదినుంచి దిగి దీపం పెద్దదిచేసి వచ్చి తన దిండుపక్కన తడివి చూసుకున్నాడు. వెండి అచ్చులన్నీ మాయ మయాయి. తాను కలలో చూసినదీ, విన్నదీ వివరంగా జ్ఞాపకంచేసుకుని, ఆ కల నిజ మయిం దనుకున్నాడు. తన కష్టార్జితం తన కొడుకులకు గాక ఎవరో పరాయివాళ్ళకు పోవటం ఆయనకు విచారం కలిగించింది. అయినా ఈ వాంగ్ అనేవాడు ఫలాని గ్రామంలో ఉంటాడని తెలుసుగనక విచా రింతా మనుకున్నాడు.\nచిన్కు ఆ రాత్రి మరి నిద్రపట్టలేదు. తెల్లవారుతూనే ఆయన ఆ గ్రామానికి వెళ్ళి వాంగ్ ఇల్లు తెలుసుకున్నాడు. వాంగ్ ఇంట ఏదో వేడుక జరుగుతున్నది. చిన్ లోపలికి వెళ్ళగానే వాంగ్ వచ్చి అతిథి మర్యాదలు చేశాడు. \"ఇవాళ మీ ఇంట ఏమిటి విశేషం?\" అని చిన్ వాంగ్ను అడిగాడు.\n\"మరేమీలేదు. నా భార్య చాలా. రోజులుగా జబ్బుతో తీసుకుంటున్నది. నిన్న జ్యోతిష్కుణ్ణి అడిగితే, నా భార్య పడుకునే మంచం కదిలిస్తేగాని జబ్బు నయం కాదన్నాడు. నిన్నరాత్రి నా భార్యకు కలలో ఎనిమిదిమంది జవానులు కనబడి, తాము ఇంతవరకు చిన్ అనే ఆయన వద్ద ఉండి ఇప్పుడు మా ఇంట కొలువు చేయవచ్చా మన్నారు. తరవాత వాళ్లు నా భార్య మంచం కింద దూరారు. వెంటనే నా భార్యకు చెమటలు పట్టి వ్యాధి కాస్త నిమ్మళించింది. ఇవాళ ఆవిడ మంచం పక్కకు జరిపేసరికి దానికింద దుమ్ములో ఎనిమిది పెద్ద వెండి అచ్చులు ఎర్ర తాళ్ళతో కట్టి కనిపించాయి. అవి ఎలా వచ్చినది అంతుబట్టటంలేదు. అయినా భగవంతుడి దయవల్ల కలిసి వచ్చిందిగదా అని సమారాధన చేసు కుంటున్నాం!” అన్నాడు వాంగ్.\nచిన్ తన కథ యావత్తూ వాంగ్కు చెప్పి, \"భగవంతుడు ఇలా జరగాలని నిర్దేశించి ఉంటే నేనుమాత్రం ఏం చెయ్యగలను. కాని ఒక్కసారి ఆ వెండి అచ్చులు నన్ను చూడనిస్తారా?\" అని అడిగాడు.\nవాంగ్ అచ్చులను తన నౌకర్లచేత నాలుగు పెద్ద పళ్లాలలో పెట్టి తెప్పించి చిన్కు చూపాడు. వాటిని చూసి ముసలి చిన్ కన్నీరు కార్చాడు.\nవాంగ్కు ముసలివాణ్ణి చూసి జాలి కలిగింది. ఆయన పది తులాల వెండి తీసుకువచ్చి, \"ఉంచండి!\" అని చిన్కు ఇవ్వబోయాడు. మూడు మణుగుల వెండి పోగొట్టుకున్న దుఃఖంలో చిన్కు ఈ వెండి తీసుకో బుద్ధిపుట్టక నిరాకరించాడు. వాంగ్ బలాత్కారంగా దాన్ని చిన్ చొక్కాచేతిలో దోపేశాడు. చిన్ దాన్ని తిరిగి ఇవ్వాలని చొక్కా చేతిలో ఎంత తడివినా వెండి కనిపించలేదు.\nచివరకు ఆయన సెలవు పుచ్చుకుని తన గ్రామం వెళ్లిపోయాడు.\nతరవాత కొంతసేపటికి వాంగ్ ఇంటి నౌకర్లు ఇల్లు ఊడుస్తుంటే మండిగం కింద ఆ పది తులాల వెండి దొరికింది. చిన్ చొక్కాచేతిలో చిల్లి ఉండి, వాంగ్ ఆ వెండిని లోపల పెట్టిన మరుక్షణమే కింద పడి మండిగం దగ్గిరికి దొర్లిపోయింది.\nచిన్ అదృష్టం అలా ఉన్నది!",
            "book_page_end": 30
        },
        {
            "title": "'ముఖే ముఖే సరస్వతి'",
            "book_page_start": 31,
            "pdf_page_start": 47,
            "pdf_page_end": 48,
            "author": "చందమామ బృందం",
            "genre": "చారిత్రక కథ",
            "moral": "ప్రజాపాలన అద్భుతంగా ఉంటే, సామాన్యుల నోట కూడా సరస్వతి పలకడం సహజం.",
            "keywords": [
                "భోజరాజు",
                "కవిత్వం",
                "సంస్కృతం",
                "గొల్లపిల్ల",
                "బోయపిల్ల"
            ],
            "characters": [
                "భోజరాజు",
                "గొల్లపిల్ల",
                "బోయపిల్ల"
            ],
            "locations": [
                "ధారానగరం"
            ],
            "content": "సాధారణంగా గొప్పగొప్ప కవులందరూ భోజరాజును సందర్శించి, తమ కవిత్వంతో ఆయనను మెప్పించి, బహుమానాలు పొంది తిరిగి పోతూండేవారు. అయితే భోజరాజు కాలంలో ధారానగరంలో అతి సామాన్యులు సయితం గొప్పగా కవిత్వం చెప్పగలిగి ఉండేవారు. వీరిని గురించి భోజరాజుకంటె ఇతరులు బాగా ఎరుగుదురు. భోజరాజు పరిపాలనలో అందరి నోటా సరస్వతి పలుకుతుందని ప్రతీతి ఉండేది. దీన్ని భోజరాజు ప్రత్యక్షంగా చూసి ఎరగడు.\nఒకనాడు భోజరాజు అడవిలో వేటాడి గుర్రంమీద ధారానగరానికి తిరిగి వస్తూ, అలిసిపోయి దారిలో ఒక చెట్టునీడను నిలిచాడు. ఆ సమయాన ఒక గొల్లపిల్ల, నెత్తిన కుండ పెట్టుకుని ధారానగరంవేపు పోతూ కనిపించింది. తనకు దాహం తీరేదేమైనా ఆ కుండలో ఉంటుందేమోననే ఆశతో భోజరాజు, \"అమ్మీ, ఆ కుండలో ఏమిటి?” అని అడిగాడు.\nవెంటనే ఆ గొల్లపిల్ల భోజరాజును గుర్తించి, ఆయన తనను ఆ విధంగా ఎందు కడిగాడో గ్రహించి, ఈ విధంగా జవాబిచ్చింది:\n\"హిమ కుంద శశిప్రభ శంఖనిభం, పరిపక్వ కపిత్థ సుగంధరసం, యువతీ కరపల్లవ నిర్మధితం, పిబ హే నృపరాజ! రుజాపహరం.”\n[మంచు, మల్లెలు, వెన్నెల, శంఖం వంటిది (తెల్లనైనది); వెలగపండువలె సువాసన గలది; కోమలమైన స్త్రీ చేతులతో చిలికినది; శ్రమ నివారణ చేయగలది (అయిన చల్ల); ఓ రాజేంద్రా, దాహం పుచ్చుకో!]\nభోజరాజా గొల్లపిల్ల కవితాశక్తికి ఆశ్చర్యపోయి, ఆమె కుండలోని చల్ల తాగి, దాహం తీర్చుకుని, ఆమెకు తగిన బహుమానం ఇచ్చాడు.\nమరొక సమయంలో భోజరాజు ఉద్యానవనానికి పోతూండగా ఆయన కొక బోయపిల్ల ఎదురయింది. ఆమె చేతిలో కొద్ది మాంసం ఉన్నది. ఆమె చాలా డస్సిపోయి, ఆకలి గొని ఉన్నట్టు కనబడింది. భోజరాజామెను పలక రించాడు. వారిద్దరికీ ఈ కిందివిధంగా కవిత్వసంభాషణ జరిగింది :\nభోజరాజు : కాత్వం పుత్రి? (ఎవరి అమ్మాయివి?)\nబోయపిల్ల: నరేంద్ర, లుబ్ధకవధూః (రాజా, బోయవాళ్ళ పిల్లను)\nభోజరాజు: హస్తే కిమేతత్? (చేతిలో అదేమిటి?)\nబోయపిల్ల: పలం (మాంసం)\nభోజరాజు : క్షామం కిం? (అంత కొంచెంగా ఎందుకు?)\nబోయపిల్ల: సహజం బ్రవీమి, నృపతే! యద్యాదరా చ్ఛూయతే, గాయన్తి త్వదరి ప్రియాశ్రుతటినీ తీరేషు సిద్ధాంగనా గీతాజ్ఞానతృణం చరన్తి హరిణాః తేనామిషం దుర్లభం!\n[ఓ రాజా! ఆదరంతో వినేట్టయితే ఉన్న మాట చెబుతాను. నీ శత్రువుల భార్యల కన్నీటి సెలయేళ్ళ తీరాలలో సిద్ధాంగనలు పాడే పాటలు వింటూ లేళ్ళు గడ్డికూడా మేయవు. మాంసం ఎట్లా దొరికేట్టు?]\nతిండికికూడా లేని ఈ బోయపిల్ల నోట ఇంత కవిత్వం వెలువడటం చూసి ముగ్ధుడై భోజరాజు, తన ఒంటిమీద గల ఆభరణాలన్ని ఊడ్చి ఆమె కివ్వటమే గాక, పైన చెప్పిన శ్లోకంలో ప్రతి అక్షరానికీ ఒక లక్ష చొప్పున ఆమెకు బహుమతి ఇప్పించాడు.",
            "book_page_end": 32
        },
        {
            "title": "మార్కోపోలో-3",
            "book_page_start": 33,
            "pdf_page_start": 49,
            "pdf_page_end": 52,
            "author": "చందమామ బృందం",
            "genre": "ధారావాహిక, చారిత్రక యాత్ర",
            "moral": "భయంకరమైన ఎడారులను, కొండలను దాటడానికి ఎంతో ధైర్యం, పట్టుదల అవసరం.",
            "keywords": [
                "మార్కోపోలో",
                "తాతార్లు",
                "కుబిలాయిఖాన్",
                "పామిర్ పీఠభూమి",
                "కారకోరం"
            ],
            "characters": [
                "మార్కోపోలో",
                "ఛంఘిజ్ ఖాన్",
                "ప్రెస్టర్ జాన్",
                "కుబిలాయిఖాను"
            ],
            "locations": [
                "కండదొర కోట",
                "బదఖ్షాన్",
                "పామిర్ పీఠభూమి",
                "లోప్ ఎడారి",
                "కారకోరం"
            ],
            "content": "కొండదొర కోట ఉండిన ప్రాంతం చాలా ఫలసమృద్ధి గలది. ఈ దేశం దాటటానికి ఆరు రోజులు పడుతుంది. తరవాత పెద్ద పెద్ద ఎడారులు తగిలాయి. వాటిలో కొన్ని యాభై, అరవై మైళ్ళ విస్తీర్ణం కలవి. ఎక్కడా ఒక్క చుక్క నీరు దొరకదు.\nఈ దారిలో బాల్ట్ అనే నగరం తగులుతుంది. ఇది ఒకప్పుడు మహానగరంగా ఉండేదట. కాని దీనిని తాతార్లూ, ఇతరులూ కొల్లగొట్టి 'నాశనం చేశారు. ఎన్నో గొప్పగొప్ప చలవరాతి భవనాల శిథిలాలు ఇంకా కనిపిస్తూనే ఉన్నాయి. ఈ నగరం లోనే మహా యోధుడైన అలెగ్జాండరు డేరియస్ అనే పర్షియారాజు కుమార్తెను పెళ్ళాడాడని ప్రతీతి. ఇక్కడినుంచి జన సంచారం లేని మార్గాన ఈశాన్య దిశగా పన్నెండు రోజులు ప్రయాణిస్తే తాలీఖాన్ అనే నగరం వస్తుంది. ఈ నగరానికి దక్షిణంగా ఉన్న కొండలలో ఉప్పుగను లున్నాయి. వీటిలో ప్రపంచాని కంతకూ ఎప్పటికీ సరిపడేటంత ఉప్పు ఉన్నది!\nఅలెగ్జాండరుకూ, డేరియస్ కుమార్తెకూ పుట్టిన సంతతివారు ఏలే దేశం పేరు బదఖ్ షాన్. ఇక్కడ ఒక కొండలో కెంపులు దొరికే గనులున్నాయి, మరొక కొండలో నీల మణులు దొరుకుతాయి. ఇది సమృద్ధి అయిన ప్రాంతం. చలి జాస్తి. కొండదారులు దుర్గమంగా ఉండటంచేత శత్రుభయం లేదు. కొండలమీది గాలి ఎంత నిర్మల మైనదంటే ఆ గాలికే అనేక వ్యాధులు నయమవుతాయి.\nఇక్కడినుంచి పామిర్ పీఠభూమికి పద్దెనిమిది రోజుల ప్రయాణం. పామిర్ ప్రపంచంలో కెల్ల ఎత్తయిన సమ ప్రదేశమని చెబుతారు. ఈ పీఠభూమి ప్రాణరహిత మైనది. దీనిని దాటటానికి పన్నెండు రోజులు పట్టుతుంది. దీనిని దాటి కొండల మీదుగా, వాగులమీదుగా నలభై రోజులు ప్రయాణించాక బెలోర్ అన్న దేశం వస్తుంది. ఇక్కడినుంచి ఇంకా ముందుకు పోతే కాష్టర్, సమర్కండ్, యార్కండ్ అన్న దేశాలు వస్తాయి.\nఖోటాన్ నగరం అదే పేరుగల దేశానికి రాజధాని. ఇది పెద్దఖాను సామ్రాజ్యం లోది. ఈ దేశంలో సంపన్నమైన నగరాలు చాలా ఉన్నాయి. పత్తి బాగా పండుతుంది. ద్రాక్షతోటలూ, పళ్లతోటలూ కొల్లలుగా ఉన్నాయి. కాఫ్టర్ నుంచి పెమ్ అనే దేశం దాకా తుర్కీస్తానం అంటారు.\nకాష్టర్ దాటినది మొదలు నేల అంతా ఇసకపర్రలే, కాని అసలు ఎడారి లోప్ అనే నగరం అవతల ప్రారంభమవుతుంది. ప్రయాణీకులు ఈ నగరంలో విశ్రాంతి తీసుకుని నెలరోజులపాటు తమకూ, జంతువులకూ కావలిసిన సంబారాలు తీసుకుని ఎడారి ప్రయాణం సాగిస్తారు. ఎడారి నిడివి చాలా తక్కువగా ఉన్నచోట దాటటానికి నెల పడుతుంది; ఎక్కువగా ఉన్నచోట దాటటానికి పూర్తిగా ఏడాది పట్టుతుందట.\nఈ ఎడారి దాటటం చాలా ప్రమాదకరం. ప్రయాణీకుడు వెనకబడి గాని, అందరితోబాటు నిద్ర లేవకగాని ఒంటరిగాడైపోతే వాడు మృత్యువు వాత పడినట్టే. వాడికి ఎటునుంచో మాటలు వినవస్తాయి, తనను ఎవరో పిలిచినట్టు వినిపిస్తుంది, ఒక్కొక్కప్పుడు వాడికి ప్రయాణీకులు కూడా కళ్లకు కనిపించినట్టవుతుంది. ఇవన్నీ భ్రమలని తెలియక వాడు వాటిని నమ్మి దారి తప్పిపోతాడు. ఇలా ప్రాణాలను పోగొట్టుకున్న ప్రయాణికులు చాలామంది ఉన్నారు. అందుచేత ఎడారి దాటే ప్రయాణీకులు పొరపాటునకూడా ఒకరికొకరు దూరం కారు.\nఈ పెద్ద ఎడారి అవతల కాముల్ అనే దేశమూ, దాని అవతల మరొక చిన్న ఎడారీ ఉన్నాయి. ఈ ఎడారులన్నీ గడిచాక టాన్గుబ్ అనే దేశం వస్తుంది. అందులో సూచౌ, కాన్చౌ మొదలైన గొప్ప నగరా లున్నాయి. దీనిని దాటిపోతే కారకోరం అనే నగరం, మూడుమైళ్ళ నిడివిగలది వస్తుంది. తాతార్లు తమ దేశం విడిచి వచ్చాక దీనినే తమ నివాసం చేసుకున్నారు.\nఈ తాతార్లు ఆదిలో మంచూరియాలోని చోర్చా ప్రాంతంలోనూ బైకల్ సరస్సు ప్రాంతంలోనూ ఉండేవారు. ఇక్కడ మైదా నాలూ, జలసమృద్ధి ఉండేవిగాని జనవాసాలు లేవు. వారికి ఒక నాయకుడు లేడు, కాని ఉంగ్ఖాన్ అనేవాడికి కప్పం కట్టి అతనికి లోబడి ఉండేవారు. ఈ ఉంగఖాన్కు ప్రెస్టర్న్ అనికూడా పేరుండేది.\nతాతార్ల సంఖ్య నానాటికీ పెరిగిపోతూం డటం చూసి ప్రెస్టర్ జాన్ వారిని ముఠాలుగా చీలదీసి వేరువేరు ప్రాంతాలకు పంపాలను కున్నాడు. ఈ సంగతి తెలియగానే తాతార్లు మూక ఉమ్మడిగా ఒక ఎడారిలోకి వెళ్ళి పోయి అక్కడ నివాసం ఏర్పాటుచేసుకుని ప్రెస్టర్ జాన్కు కప్పం కట్టటం మానేశారు.\nకొంతకాలం గడిచాక ఈ తాతార్లు ఛంఘిజాఖాన్ను తమకు రాజుగా ఎన్నుకున్నారు. అప్పుడు ప్రంపంచమంతటా ఉండే తాతార్లందరూ ఆయనను తమ రాజుగా ఆమోదించారు. వారి సంఖ్య అపారం. ఇంతమంది తనవెంట ఉన్నారని తెలిసి ఛంఘిజ్ ఖాన్ వారందరికీ బాణాలిచ్చి దిగ్విజయానికి బయలుదేరాడు. ఆతను న్యాయమైన పరిపాలకుడు కావటంచేత అతనిచేత ఓడినవాళ్ళుకూడా అతని అనుచరులుగా చేరారు.\nఅతను ప్రెస్టర్ జాన్ కుమార్తెను పెళ్లాడ తానని కబురుచేశాడు. ప్రెస్టర్ జాన్కు మండిపోయింది. \"వీడు నా బానిస. వీణ్ణి నిర్మూలిస్తాను,\" అన్నాడాయన. ఈ సంగతి విని ఛంఘిజాఖాన్ పట్టరాని ఆగ్రహంతో, తన బలాలను తరలించుకుని ప్రెస్టర్ జాన్తో యుద్ధం చెయ్యటానికి వచ్చాడు.\nఛింఘిజ్ ఖాన్ వస్తున్నాడని తెలిసి ప్రెస్టర్ జాన్ భయపడలేదు. ఆయన తన సైన్యాన్ని సమాయత్తపరిచాడు. అదికూడా చాలా పెద్ద సేనే. ఛింఘిజ్ ఖాన్ తన సేనలను టెండుక్ మైదానంలో విడియింపజేశాడు. ఆయన దైవజ్ఞులను సంప్రతించగా యుద్ధంలో విజయం ఆయనదేనని చెప్పారు. మరిరెండు రోజుల అనంతరం ప్రెస్టర్ జాన్ సేనలు ఆ మైదానం చేరాయి. రెండుపక్షాలకూ మధ్య అపూర్వమైన యుద్ధం జరిగింది. ఉభయపక్షాలా తీవ్రమైన జననష్టం జరిగింది. కాని ఛంఘిజాఖాన్ గెలిచాడు. ప్రెస్టరాన్ యుద్ధరంగంలో చనిపోయాడు. తరవాత ఛంఘిజాఖాన్ ప్రెస్టర్ జాన్ కూతుర్ని పెళ్లాడి నట్టుకొందరు చెబుతారు. ఆయన ఈ యుద్ధం ముగిసినాక ఆరేళ్ళపాటు రాజ్యంచేసి చాలా నగరాలూ, దేశాలూ జయించాడు. తరవాత ఆయన హెూచ్ అనే నగరంపై దాడిచేసేటప్పుడు మోకాలులో బాణం గుచ్చుకున్నది. ఆ గాయంతోనే ఆయన చనిపోయాడు.\nఛింఘిజ్ ఖాన్ అనంతరం కుయుక్ ఖాన్ బాటూఖాన్ లు పెద్దఖాన్ లుగా పరిపాలిం చారు. మార్కోపోలో కాలానికి పెద్దఖాను కుబిలాయిఖాను. ఈయన సామ్రాజ్యం మిగి లిన పెద్దఖానులందరి సామ్రాజ్యాలనూ మించినది — (ఇంకా వుంది)",
            "book_page_end": 36
        },
        {
            "title": "గంగావతరణము",
            "book_page_start": 37,
            "pdf_page_start": 53,
            "pdf_page_end": 56,
            "author": "ఉత్పల సత్యనారాయణాచార్య",
            "genre": "పౌరాణికం, గేయ కథ",
            "moral": "భగీరథుడి పట్టుదల వల్లనే గంగానది భూమిపైకి ప్రవహించింది.",
            "keywords": [
                "భగీరథుడు",
                "గంగావతరణం",
                "పరమశివుడు",
                "పవిత్రత",
                "జహ్నుముని"
            ],
            "characters": [
                "భగీరథుడు",
                "గంగానది",
                "పరమశివుడు",
                "పార్వతి",
                "జహ్ను తపసి"
            ],
            "locations": [
                "హిమాలయాలు",
                "కాశీపురం",
                "హరిద్వార"
            ],
            "content": "కోట్లకొలది పిడుగు లపుడు పెళ్లి పెఠి ల్లనుచుండెను!\nకళవళపడి ఆకాశము ఫెళఫెళఫెళ మనుచుండెను!\nగజగజమని భూతలమ్ము గగ్గోలుగ కంపించెను!\nపట్టు సడలి సంద్ర మపుడు చుట్టుపట్ల ముంచెత్తెను!\nకొండదరుల నందీశుడు కుమ్మికుమ్మి అంకె వేసె.\nపార్వతమ్మ భయము జెంది పరమశివుని కౌగిలించె!\nచెదరిపోయె కనుచూపులు, చెవులకు దిబ్బెళ్లు కలిగె, గజగజమని పళ్లన్నియు కదలె భగీరథుని కపుడు.\nదొనదొనదొన గంగానది దుమికి దుమికి ఏతెంచెను!\nతెరలి తెర్లి గంగానది పొరలి పొర్లి ప్రవహించెను !\nఅంత కొంతసేపటికిని ఆకాశము తెల్లబారె;\nశాంతించెను గంగానది, జగమెల్లను సద్దుమణగె.\nభగీరథుడు కనులు తెఱచి\nపరికించెను శివమూర్తిని.\nమంచుకొండ శిఖరాలను మించి శివుడు కనిపించెను!\nపార్వతి భయభక్తులతో\nపరికించెను తనదు మగని.\nభగీరథుడు చేతు లెత్తి\nప్రార్థించెను పరమశివుని.\n\"ఏది స్వామి! గంగానది ?\nనీదు జడల నిమిడినదో!\nనిన్ను చూచి వలపుచెంది\nనేలకు రాకుండినదో!\nఅల్లదిగో! నీదు జడల అణగి యుండె గంగానది.\nభూమిపైకి విడువు ప్రభూ ! పుణ్యము గావింపు ప్రభూ!”\nభగీరథుని ప్రార్థన విని పరమేశ్వరు డొక్క జడను భువి మీదికి వంచినాడు, బొట్లుగ పడనిచ్చినాడు.\nఆ బొట్లు హిమాలయముల పైబడి సెలయేఱు వోలె జాలువాణి పాణి పాఱ నేలపైకి తరలి వచ్చె.\n\"పుణ్యనదీ ! వచ్చితివా ! భువిమీదికి వచ్చితివా !\nజయము జయము పుణ్యనదీ! జయము జయము గంగానది !\nరమ్ము తల్లి గంగానది, రావమ్మా నా వెంబడి !\nభువి నంతను పరిశుద్ధిని పొందించుచు రావమ్మా.”\nఅని యెంతో సంతసమున ఆ తల్లిని వేడుకొనుచు భగీరథుడు రథము నెక్కి పయనమ్మును సాగించెను.\nఅతని వెంట గంగానది అనుసరించి ప్రవహించెను. దౌనమైన జని అచటి జహ్ను ముని యాశ్రమమును ముంచెను.\nఆ గంగను కోపగించి త్రాగివేసె జహ్ను తపసి. భగీరథుడు మునికి మ్రొక్కి బతిమలాడె విడిపింపగ.\nజహ్నుతపసి చెవి నుండియు జాహ్నవియై వచ్చె గంగ!\nబదరికాశ్రమమును దాటి బయలుదేరి వచ్చె గంగ !\nహృషీకేశ హరిద్వార ఋష్యాశ్రమ ముక్తేశ్వర పుణ్యపదము లెల్ల దాటి పొంగులెత్తి వచ్చె గంగ!\nలోయలలో నిండిపోయి, పాయలుగా చీలిపోయి, మరల తాను ఒక్కతెగా పొరలి పొర్లి వచ్చె గంగ!\nభగీరథుని రథము ముందు పరుగులెత్తి పోచున్నది. దాని వెనక గంగానది తఱుముకొనుచు పోచున్నది.\n\"ఏమోయీ! భగీరథా! నా మాటను విను మొక్కటి— పట్టుదలకు పేరుపడిన దిట్టతనము కలవాడవు !\nదివి నుండిన నన్ను నీవు భువి మీదికి తెచ్చినావు ; నీదు నగరమునకు కూడ నేరగ కొని పోరాదా?”\nఅని పలికెను గంగానది, ఆత డప్పు డిట్లనియెను:\n\"తల్లీ! నా పురికి నిన్ను తరలింపను తరలింపను.\nభూలోకము పరిశుద్ధము పొందింపగ నిను తెచ్చితి గాని నాదు పురికి శోభ కలుగుటకై కాదు- కాదు.”\nఅని చెప్పగ గంగానది మనమున సంతోషమొంది, \" భగీరథా ! నేటి నుండి ప్రవహించెద నీ పేరట ” అని పలికియు నతని వెంట ననుసరించి భాగీరథి.\nకాశీపుర పాట్నాలను గడచి వచ్చె గంగానది.\nవంగదేశమునకు తూర్పు వైపున గల కలకత్తా నగరమందు తరలి గంగ భగీరథుని కిట్లనియెను:\n\" నీ వింకిట మరలి పొమ్ము. నే నీ సంద్రమున దూకి నగరరాజ సుతుల కెల్ల శాంతిని కలిగించుదాన.\nఅటుపిమ్మట రత్నాకరు నలల కౌగిలింతలలో అశ్రాంతము కోకొల్లగ విశ్రాంతిని అనుభవింతు—”\nఇప్పటికిని మింట నుండి ఈ భూమికి దిగుచు గంగ వేల \" మైళ్లు\" పాఱి జలధి విశ్రాంతిని గనుచున్నది !",
            "book_page_end": 40
        },
        {
            "title": "విశ్వాసపాత్రుడు",
            "book_page_start": 41,
            "pdf_page_start": 57,
            "pdf_page_end": 60,
            "author": "పి. వెంకటరావు",
            "genre": "నీతి కథ",
            "moral": "స్వార్థం కోసం పొగిడే వారి కన్నా, నీకు మేలు కోరి మందలించే విశ్వాసపాత్రుడే నిజమైన ఆస్తి.",
            "keywords": [
                "రాజకుమారుడు",
                "దానధర్మం",
                "విశ్వాసం",
                "పరిచారకుడు",
                "స్వార్థం"
            ],
            "characters": [
                "రాజకుమారుడు",
                "పరిచారకుడు",
                "బిచ్చగాళ్లు",
                "అతిథులు"
            ],
            "locations": [
                "నగరము"
            ],
            "content": "అనగా అనగా ఒక దేశంలో ఒక రాజ కుమారుడుండేవాడు. అతను అపార ధన వంతుడే గాక గొప్ప దాతకూడానూ. ప్రతి ఉదయమూ అతని భవనంముందు అడుక్కు తినే జనం వేనకువేలు పోగై అతనినుంచి ధర్మం పొందేవారు. నగరంలోని గొప్పవారంతా అతని ఇంట విందులు ఆర గించి, అతన్ని స్తోత్రం చేసేవారు.\nరాజకుమారుడికి పెళ్లి కాలేదు. భార్యా, కుటుంబమూ లేకపోయినా అతనికి ప్రజ లందరూ తన కుటుంబమే అనిపించేది. ప్రతి ఉదయమూ బిచ్చగాళ్లు తనవద్ద దానాలు గ్రహించి, \"మహారాజుగారు వెయ్యేళ్లు వర్థిల్లాలి! తమరికోసం సముద్రంలో దూకమన్నా దూకుతాం!” అనేవారు. మధ్యాన్నం గొప్పవాళ్లందరూ రాజకుమారుడి వెంట విందులు ఆరగించి, \"మహారాజుగారే మాకు తల్లీ తండ్రినీ! తమ కోసం నిప్పులో దూకమన్నా దూకుతాం!” అనేవారు. ఈ పొగడ్తలన్నీ వింటూఉంటే రాజకుమారుడికి పరమానందం కలిగి, తనకు ఏలోటూ లేనట్టుగా తోచేది.\nఇలా ఉండగా ఒకనాడు ఒక యువకుడు రాజకుమారుడి వద్దకు వచ్చి, \"మహారాజా, తమరు ధర్మదాతలని విని ఒక పెద్ద సహాయం కోరి వచ్చాను. నేను అభాగ్యుణ్ణి. అష్టకష్టాలూ పడి ఈ మధ్యనే పెళ్లి చేసు కుంటే నా భార్య పోయింది. ఆమె అంత్య క్రియలకుగాను పది వరహా లిప్పించారంటే ఆ పని ముగించుకుని వచ్చి, జీతం భత్యం లేకుండా మీ నౌకరుగా జీవిస్తాను!\" అని వేడుకున్నాడు.\n\"పదివరహాలకేనా పెద్ద సహాయం అంటున్నావు? నూరు వరహాలిస్తాను. నీ భార్య అంత్యక్రియలు శాస్త్రోక్తంగా జరిపించి, పేదసాదలకు అన్నదానం చేసి రా. నిన్ను నా నౌకరుగా పెట్టుకుంటాను. జీతంకూడా ఇస్తాను,” అన్నాడు రాజకుమారుడు.\nయువకుడు రెండురోజుల అనంతరం రాజకుమారుడివద్దకు వచ్చి పరిచారకుడుగా ప్రవేశించాడు. జీతం అడగమంటే, \"మహా రాజా, నాకు ప్రపంచంలో ఎవరూ లేరు. ఎప్పుడైనా డబ్బు కావలిసివస్తే నేనే తీసు కుంటానులెండి,” అన్నాడు.\nరాజకుమారుడు తన పరిచారకుణ్ణి ఒత్తిడిచెయ్యక వాడికి ఇంటి పెత్తనమంతా వప్పగించేసి ఊరుకున్నాడు.\nకొద్దిరోజులు గడిచాయి. ఒకనాడు పరి చారకుడు రాజకుమారుడివద్దకు వచ్చి, \"మహారాజా, తమరు ద్రవ్యం మంచినీరు లాగా ఖర్చుపెట్టేస్తున్నారు. బిచ్చగాళ్ళకిచ్చే దానధర్మాలూ, గొప్పవాళ్ళకిచ్చే విందులూ తగ్గిస్తే బాగుంటుంది. ఇలా ఖర్చుచేస్తూపోతే కొండలుకూడా తరిగిపోతాయే! అదికాస్తా అయిపోయాక ఏంచేస్తారు? తమకు ఎలా గడుస్తుంది?\" అని హితబోధ చేశాడు.\nరాజకుమారుడు నవ్వి, \"వెర్రివాడా! ఉన్నదంతా అయిపోతేమటుకు నాకేం తక్కువ? పిల్లా జెల్లా లేరాయె. ఉన్నదంతా అయిపోతే నా రాజ్యంలో ప్రతిఒక్కడూ నన్ను ఆదుకుంటాడు. రోజూ బిచ్చగాళ్లు నాకోసం సముద్రంలో దూకమన్నా దూకుతా మంటారు, గొప్పవాళ్లు నిప్పులో దూక మన్నా దూకుతామంటారు. వాళ్ళంతా నాకుండగా నాకేం కొరత?” అన్నాడు.\n\"వాళ్ళ మాటలు నమ్మటానికి లేదు,” అన్నాడు పరిచారకుడు.\nఆరోజు విందు జరిగే సమయంలో రాజ కుమారుడు తన అతిథులను, \"మిత్రు లారా, నాకోసం అవసరమైతే మీరు నిప్పులో కూడా దూకటానికి సిద్ధంగా ఉన్నామని రోజూ చెబుతారు. కాని మీ మాటలు నమ్మ టానికి లేదంటున్నాడు. నా పరిచారకుడు. మీ సమాధానమేమిటి?” అని ప్రశ్నిం చాడు. అతిథులందరికీ ఆగ్రహం వచ్చింది. వారందరూ కూడబలుక్కున్నట్టుగా, \"మీ పరిచారకుడు పట్టి దొంగవెధవ. వాడు తమ రిని నిలువునా దోచేస్తున్నాడు. నమ్మటానికి వీలులేనివాడు వాడూ!” అని కేకలు పెట్టారు.\nరాజకుమారుడు తన పరిచారకుణ్ణి పిలి పించి, \"నువు నా సొత్తంతా కాజేస్తున్నా పుటగా?” అని అడిగాడు.\n\" అది నిజమే, మహాప్రభూ ! నేను తమ సొమ్ము చాలా తస్కరించాను,” అన్నాడు పరిచారకుడు.\n\"ఛీ, నీ ముఖం నాకు చూపకు, తక్షణం నా యిల్లు విడిచి వెళ్ళిపో!” అన్నాడు రాజ కుమారుడు తన పరిచారకుడితో. పరిచార కుడు నగరం దాటి, నది దాటి, నది అవతలి ఒడ్డున గల తన భవనానికి వెళ్ళిపోయాడు.\nరాజకుమారుడిదగ్గిర దొంగిలించిన బంగారంతోనే వాడు ఆ భవనాన్ని కొంత కాలంక్రితం కొన్నాడు.\nతరవాత ఒక సంవత్సరంపాటు రాజ కుమారుడు తన పాత అలవాటు తప్పకుండా పేదలకు దానధర్మాలూ, గొప్పవాళ్ళకు విందులూ చేస్తూ కాలక్షేపం చేశాక అతని ఖజానా కాస్తా ఖాళీ అయిపోయింది. అందులో ఇక చిల్లిగవ్వకూడా లేదు. ఇకనుంచి తన ప్రజలే తనను పోషించగలరని అతను పూర్తిగా నమ్మాడు.\nఅతను గొప్పవాళ్ళకు ఆఖరు విందు చేస్తూ, \"మిత్రులారా, ఇదే నేను మీకు చేసే తుది విందు. ఇక నా దగ్గిర చిల్లి గవ్వ లేదు. ఇంతకాలమూ మీరు నాకోసం అగ్నిలో దూకమన్నా దూకుతామన్నారు గనక రేపటినుంచీ మా పోషణభారం మీరు వహిస్తా రనుకుంటాను!” అన్నాడు.\nఅతిథులు ముఖాలు మాడ్చుకుంటూ, ఒకరినొకరు చూసుకుని, \"మహారాజా, మీరు సొమ్మంతా దానధర్మాలు చేసి తగలేశారు. మీ సొత్తంతా బిచ్చగాళ్లకు ధారపోశారు. మీకు ఈ తరుణంలో సాయపడవలిసింది ఆ బిచ్చగాళ్లే గాని మేముకాము!\" అన్నారు.\nఆ తరవాత వారు రాజకుమారుడికేసి చూడ నైనా చూడకుండా తమలోతాము మాట్లాడుకోసాగారు. రాజకుమారుడు మొదట తన చెవులను తానే నమ్మలేక పోయాడు, ఈ గొప్పవాళ్లంతా తనను వంచించారని తెలుసుకున్నాడు.\nతరవాత అతను తన దగ్గిరికి వచ్చి దాన ధర్మాలు పుచ్చుకునే బిచ్చగాళ్లతో, \"మీ కందరికీ ఇంతకాలమూ విరివిగా దాన ధర్మాలు చేశాను. నాకోసం సముద్రంలో దూకమన్నా దూకుతామని మీరు రోజూ అంటూ వచ్చారు. ఇప్పుడు నాదగ్గిర ఉన్న సొమ్మంతా అయిపోయింది. అందుచేత ఇక నుంచీ నేను మిమ్మల్ని పోషించలేను, మీరే నన్ను పోషించాలి,” అన్నాడు.\n\"మహారాజా, మీరు రోజూ గొప్ప వాళ్లందరినీ చేరదీసి విందులు చేస్తే సొమ్మంతా అయిపోక ఏం జేస్తుంది? మిమ్మల్ని పోషించవలిసినవాళ్లు వాళ్లు. వాళ్లు పోషించకపోతే మీరుకూడా మాతోబాటు ముట్టెత్తుకోవలిసిందే,” అన్నారు బిచ్చగాళ్లు.\nరాజకుమారుడు రెండువిధాలా చెడి, తనను కలవారూ లేనివారూ కూడా మోసగించినందుకు విచారంతో కుంగిపోయి ఉండగా, గుర్రంమీద సవారీఅయి పాత పరిచారకుడు వచ్చాడు.\n\"మహారాజా, నేను అన్నంతా అయిన ట్టుందే? ఇలా జరుగుతుందని తెలిసే నాకు సాధ్యపడ్డంతమటుకు తమ సొమ్ము నది అవతల కోటలో భద్రంచేశాను. ఈ జనాన్నీ, భవనాన్నీ విడిచిపెట్టి అక్కడ సుఖంగా జీవింతాం పదండి,\" అంటూ పరిచారకుడు రాజకుమారుణ్ణి తన భవనానికి తీసుకు పోయాడు. ఆ తరవాత ఆ ఇద్దరూ తగిన భార్యలను పెళ్ళాడి అన్నదమ్ములలాగా సుఖంగా జీవించారు.",
            "book_page_end": 44
        },
        {
            "title": "నేలమీద నడిచే పడవ",
            "book_page_start": 45,
            "pdf_page_start": 61,
            "pdf_page_end": 68,
            "author": "ఎన్. ఇందిరాదేవి",
            "genre": "జానపద కథ",
            "moral": "తెలివైన ఉపాయం, నమ్మకమైన స్నేహితుల సహాయం అసాధ్యమైన పనులను కూడా సుసాధ్యం చేస్తాయి.",
            "keywords": [
                "నేలమీద నడిచే పడవ",
                "రాజు",
                "వింత వస్తువులు",
                "మూడు కొడుకులు",
                "నీలకంఠపక్షి"
            ],
            "characters": [
                "రాజు",
                "రాజకుమార్తె",
                "మూడో కొడుకు",
                "నీలకంఠపక్షి",
                "ఆకలిగాడు",
                "దాహంగాడు",
                "అడవి మోసేవాడు",
                "మబ్బులూదేవాడు"
            ],
            "locations": [
                "రాజభవనం",
                "అడవి"
            ],
            "content": "చాలాకాలం కిందట ఎక్కడో ఒక రాజుండేవాడు. ఆ రాజు దగ్గిర ఎన్నో వింత వస్తువు లున్నాయి. ఆయనకొక కూతురుకూడా ఉన్నది; ఆ దేశంలో ఆమెను మించిన అందగత్తె లేదు. ఇన్ని ఉండినా ఆయనకు ఒక పెద్ద లోటు కనిపిస్తూ వచ్చింది. అదేమిటంటే, ఆయన ఎంతోకాలంగా నేలమీద కూడా నడవగల పడవను గురించి కలలు కంటూ వచ్చాడు; నేలమీదా, నీటిమీదా నడిచే పడవను తయారుచేసి ఇవ్వమని ఎందరినో కోరాడు. కాని అలాటి పడవను ఆయనకు చేసి ఇచ్చినవారు లేకపోయారు.\nచివరకు రాజుగారికి విసుగెత్తిపోయింది. \"నీటిమీదా నేలమీదా నడవగల పడవను ఎవరైతే తయారుచేసి నాకిస్తారో వారికి నా కుమార్తె నిచ్చి పెళ్ళిచెయ్యటమే గాక అర్ధ రాజ్యంకూడా ఇస్తాను,\" అని దేశమంతటా చాటింపు వేయించాడు.\nఆ రాజ్యపు పొలిమేర ప్రాంతంలోని అడవికి సమీపంలో ఒక కట్టెలు కొట్టి జీవించేవాడుండేవాడు. వాడికి ముగ్గురు కొడుకులు. పెద్దకొడుకు రాజుగారు చేసిన చాటింపు విన్నాడు. రాజకుమార్తెను పెళ్ళాడాలని వాడికి బుద్ధిపుట్టింది. ఒకనాడు ఉదయం వాడు తన గొడ్డలి భుజాన వేసుకుని, అన్నం మూట చేత పట్టుకుని అడవిలోకి వెళ్ళి ఒక పెద్ద చెట్టు చూసుకుని మధ్యాన్నందాకా పని చేసి దాన్ని పడగొట్టాడు. ఆ తరవాత వాడు తన అన్నంమూట విప్పి తినటానికి ఉపక్రమించాడు. ఇంతలో చెట్టుమీదినుంచి నీలకంఠపక్షి ఒకటి గెంతుకుంటూ వచ్చి, \"నాకు కొంచెం! నాకు కొంచెం!\" అని అరిచింది.\n\"పోవే, పక్షి! ఇందులో నీక్కూడా వంతా?\" అన్నాడు పెద్దవాడు. పక్షి మరింత దగ్గిరిగా వచ్చి, \"సరేగాని, ఈ మానుతో ఏంచేస్తావేమిటి?” అని అడిగింది.\n\"ఏంచేస్తే నీకేం? మంచంకోళ్ళు చేస్తాను! సరేనా?” అన్నాడు. పెద్దవాడు.\n\"మంచంకోళ్ళు! మంచంకోళ్ళు! మంచంకోళ్ళు!” అని అరుస్తూ నీలకంఠపక్షి ఎగిరిపోయింది. పెద్దవాడు తిండి పూర్తి చేసి కాస్త విశ్రాంతి తీసుకుని గొడ్డలితో మానును చెక్కనారంభించాడు. మానుకు గొడ్డలి తగిలినప్పుడల్లా ఒక మంచంకోడు దానంతట అదే తెగి పడసాగింది. అందులో వాడి ప్రయత్నం ఏమీ లేదు. సాయంకాల మయేసరికి మానంతా మంచంకోళ్ళుగా మారిపోయింది. వాడు గొడ్డలి అక్కడే పారేసి చిరాకుతో ఇంటికి వెళ్ళాడు.\n\"నేలమీద నడిచే పడవ ఎంతవరకు తయారయింది?” అని వాణ్ణి తమ్ములు అడి గారు. వాడాప్రశ్నకు జవాబు చెప్పక \"రాజుగారి కూతుర్ని ఎవరు పెళ్ళాడతా రేమిటి?” అన్నాడు.\nమర్నాడు రెండోవాడు తన గొడ్డలి తీసు కుని అడవికి వెళ్ళి, మంచి మాను చూసి పడగొట్టి, వెంట తెచ్చుకున్న తిండి తినటానికి ఒక చెట్టుకింద కూచున్నాడు. ఇంతలో నీలకంఠపక్షి, \"నాకు కొంచెం! నాకు కొంచెం!” అంటూ వచ్చింది.\n\"పోవే, పక్షి! ఇందులో నీక్కూడా వంతా?” అన్నాడు రెండోవాడు.\nపక్షి వాణ్ణి సమీపించి, \"సరేగాని, ఈ మానుతో ఏంచేస్తావేమిటి?” అని అడిగింది.\n\"ఏంచేస్తే నీకేం? చల్లకవ్వాలు చేస్తాను ! సరేనా?” అన్నాడు వాడు.\n\"చల్లకవ్వాలు! చల్లకవ్వాలు! చల్లకవ్వాలు!\" అని అరుస్తూ నీలకంఠపక్షి ఎగిరిపోయింది.\nతరవాత రెండోవాడు తాను పడగొట్టిన మానును గొడ్డలితో ఒక వేటు వేసినప్పుడల్లా మానునుంచి ఒక చల్లకవ్వం తెగి పడింది. ఎంత ప్రయత్నించినా వాడికి చల్లకవ్వం తప్ప మరేదీ రాలేదు. సాయంకాలానికల్లా మానంతా చల్లకవ్వాలుగా మారిపోయింది. వాడు విసుక్కుంటూ తన గొడ్డలి అక్కడే పారేసి ఇంటికి వెళ్ళాడు.\n\"నేలమీద నడిచే పడవ ఎంతవరకు తయారయింది?” అని మిగిలిన ఇద్దరూ అడిగితే రెండోవాడు, \" అసలు రాజకుమార్తె ఎవడిక్కావాలి?\" అన్నాడు.\nఆ మర్నాడు మూడోవాడుకూడా నేల మీద నడిచే పడవను తయారు చెయ్యటానికి బయలుదేరాడు. వాడు తన గొడ్డలి భుజాన పెట్టుకుని, భోజనం చేత పట్టుకుని అడవిలోకి వెళ్ళి మంచి నిడుపైన మాను చూసి మధ్యాన్నందాకా దాన్ని కొట్టి పడగొట్టాడు. తరువాత వాడు భోజనానికి కూచున్నాడు.\nఇంతలో నీలకంఠ పక్షి వచ్చి, \"నాకు కొంచెం! నాకు కొంచెం!” అన్నది. మూడో వాడు దాన్ని చూసి ముచ్చటపడి తన భోజన పదార్థాలను చుట్టూతా నేలపై రాల్చాడు. పక్షి గెంతుతూ వాటన్నిటినీ ఏరుకు తిని దగ్గిరిగా వచ్చి, \"సరేగాని ఈ మానుతో ఏంచేస్తావేమిటి?” అని అడిగింది.\n\"నేల మీద నడిచే పడవ తయారు చెయ్యాలని నా ఉద్దేశం. అది ఎలా ఉంటుందో నాకైతే తెలీదు,\" అన్నాడు మూడోవాడు.\n\"నేలమీద నడిచే పడవ! నేలమీద నడిచే పడవ! నేలమీద నడిచే పడవ!\" అంటూ నీలకంఠపక్షి తుర్రున చెట్ల మీదికి ఎగిరిపోయింది.\nమూడోవాడు భోజనం పూర్తిచేసి కాస్సేపు విశ్రాంతి తీసుకుని గొడ్డలితో మానును నరక సాగాడు. గొడ్డలి దెబ్బ తగిలినప్పుడల్లా ఒక పడవ భాగం దానంతట అదే తయారై తన స్థానంలో అమరింది. ఈ విధంగా సాయంకాలం అయేసరికి ఒక పడవలాటిది తయారై పోయింది. దాన్ని చూసి మూడోవాడు, \"ఇది నిజంగా నడుస్తుందా?” అనుకుంటూ అందులోకి ఎక్కి చుక్కాని పట్టుకుని, \"పదవే, పడవా!” అన్నాడు. వెంటనే పడవ చెట్లమధ్యగా నడవసాగింది.\nపడవ కొంతదూరం వెళ్ళేసరికి దారిలో ఒక మనిషి ఎముకల కుప్ప చుట్టూ పెట్టుకుని వాటిని ఆత్రంగా పళ్ళతో గీరుతున్నాడు. మూడోవాడు వాణ్ణి చూసి, \"ఎందుకలా ఉత్త ఎముకలు గీరుతున్నావు?\" అని ఆశ్చర్యంగా అడిగాడు.\n\"ఏం చేసేది? ఎంత తిన్నా నా ఆకలి తీరదు. ఉన్న డబ్బంతా తిండి కింద ఖర్చు చేశాను,\" అన్నాడు ఆ మనిషి.\n\" నేను రాజభవనానికి పోతున్నాను. నావెంట రా. అక్కడ నీ ఆకలి తప్పక తీరుతుంది,” అన్నాడు మూడోవాడు.\nఆకలిగాడు పడవలో ఎక్కి కూచున్నాడు. పడవ ముందుకు సాగింది.\nమరికొంతదూరం వెళ్లాక ఒక మనిషి ఒక వాగులో నోరుపెట్టి నీరు తాగేస్తున్నాడు. వాగులోని నీరు కొంచెం కొంచెం తగ్గిపోతున్నది.\n\"ఎవరు నువు? ఎందుకిలా చేస్తున్నావు?\" అని మూడోవాడు అడిగాడు.\n\"ఏం చేసేది? నా దాహం ఎంతకూ తీరదు. సాగినన్నాళ్లు సారా పీపాలకు పీపాలే తాగేశాను. ఇప్పుడు నీరు తాగేస్తు న్నాను. కాని నీటితో నా దాహం తీరదు,\" అన్నాడు దాహంగాడు.\nమూడోవాడు వాణ్ణి కూడా తనవెంట రాజ భవనానికి రమ్మని ఆహ్వానించాడు. దాహం గాడు ఆనందంతో ఎగిరి పడవలో కూచు న్నాడు. పడవ ముందుకు సాగింది.\nఒకచోట ఒక యువకుడు కనిపించాడు. వాడు సగం అడవిని భుజాన పెట్టుకుని వస్తున్నాడు. మూడోవాడు వాడితో, \"ఇన్ని చెట్లు పట్టుకుపోతున్నా వెక్కడికి?” అని అడిగాడు.\n\"మా మారుతల్లి ఎన్ని కట్టెలు తెచ్చినా ఇంతేనా అని అడుగుతుంది. నాకు కోపం వచ్చి సగం అడవి పట్టుకుపోతున్నాను,” అన్నాడు యువకుడు.\n\"ఎందుకు శ్రమ పడతావు? నావెంట రా! నేను రాజుగారికి అతిథిగా వెళుతున్నాను. మనకక్కడ బాగా జరుగుతుంది,\" అన్నాడు మూడోవాడు. అడవి మోసేవాడుకూడా పడవలోకి ఎక్కాడు. వాడు ఒక్క పెద్ద చెట్టుమాత్రం చేతికర్రగా ఉంచుకుని మిగిలినవి అవతల పారేశాడు. పడవ ముందుకు సాగింది.\nకొంతదూరం వెళ్లాక వారికి మరొక వింత మనిషి కనపడ్డాడు. వాడు తల పైకెత్తి నోటితో ఆకాశంలోకి ఊదుతున్నాడు.\n\"ఎందుకిలా చేస్తున్నావు?” అని మూడో వాడు అడిగాడు.\n\"ఏంచేసేది? ఇంకా మా ఖామందుగార్ పొలాలలో నూర్పిళ్ళు పూర్తికాలేదు. వాన మబ్బులు వచ్చి కూడుతున్నాయి. వాటిని చెదరగొట్టుతున్నాను. ఎంత శ్రమ పడినా నాకు ఒక్క గింజ పెచ్చు ఇవ్వరులే,” అన్నాడు రైతు.\n\" అలాటి ఉద్యోగం నీకెందుకు? నాతో రాజుగారింటికి వచ్చెయ్యి. హాయిగా అక్కడ కొలువు చేసుకుందాం,” అన్నాడు మూడో వాడు. మబ్బులూదేవాడుకూడా పడవలో ఎక్కి కూచున్నాడు.\nకట్టెలు కొట్టేవాడి మూడో కొడుకు ఆకలి గాణ్ణి, దాహంగాణ్ణి, అడవి మోసేవాణ్ణి, మబ్బు లూదేవాణ్ణి వెంటబెట్టుకుని రాజుగారి ఇంటికి పోయి, \"మహారాజా, నేలమీద నడిచే పడవ చేసి తెచ్చాము. చూసుకోండి!\" అన్నాడు. రాజు ఆశ్చర్యపడుతూ వచ్చి పడవలోకి ఎక్కి నేలమీదా, నీటిమీదా నడి పించి చూసుకున్నాడు. \"బాగున్నది. ఇటు వంటి పడవే నేను కోరినది. నీకు తగిన బహుమానం ఇప్పిస్తాలే!\" అన్నాడు.\n\"మీ అమ్మాయి నిచ్చి పెళ్ళిచేసి అర్థ రాజ్యం ఇస్తామన్నారుగద! అలాగే చేయించండి,” అన్నాడు కట్టెలు కొట్టేవాడి కొడుకు.\nరాజు కిది ఏమాత్రమూ ఇష్టంలేదు. తన కుమార్తెను ఏ రాజకుమారుడికో ఇవ్వక ఈ కట్టెలుకొట్టేవాడి కొడుక్కు ఎలా ఇవ్వటం? అందుచేతి ఆయన మూడోవాడితో, \"మా అమ్మాయినిచ్చి పెళ్ళి చేస్తానన్నమాట నిజమేగాని అది ఇంతలో తెమిలే విషయం కాదు సంబారపు కొట్లనిండా పాత ఆహార పదార్థాలున్నాయి. అవన్నీ ఖర్చు అయాక కొత్త సరుకులు తెప్పించి అప్పుడుగాని పెళ్లి ముహూర్తం పెట్టటానికి లేదు,” అన్నాడు.\n\"పాతవి క్షణంలో ఖర్చవుతాయి. అదంతా నాకు వదలండి,” అని రాజుతో చెప్పి మూడోవాడు ఆకలిగా రాజుగారి సంబారాల కొట్టుకు పంపాడు. ఒక్క గడియ లోపుగా వాడు కొట్టంతా ఖాళీచేసి వచ్చాడు, \" కొత్తసంబారాలు తెప్పించి పెళ్లి ముహూర్తం పెట్టండి,\" అన్నాడు మూడో వాడు రాజుతో.\n\" సంబారాలు అయిపోతే సరా? వీపాల నిండా సారా ఉన్నది. అది కాస్త పులిసి నట్టు అనుమానంగా ఉన్నది. అదంతా ఖర్చయిపోయాక, కొట్లలో కొత్తసారా నించి తరవాత ముహూర్తం పెడతాను,” అన్నాడు రాజు.\n\"అదెంత పని?\" అంటూ మూడోవాడు దాహంగాణ్ణి రాజు గారి సారాకొట్టుకు పంపాడు. వాడు అరగడియలో పీపాలన్నీ ఖాళీ చేసి వచ్చి, \"ఇవాళ నాకు పండగ లాగా ఉంది!” అన్నాడు.\nరాజుగారికి మాత్రం కట్టెలు కొట్టేవాడి కొడుకుమీద కోపం వచ్చింది. ఆయన తన కాల్బలాన్ని పిలిచి, \"ఈ కట్టెలు కొట్టే వాణ్ణి, వాడి స్నేహితులనూ ఇక్కడినుంచి తరిమెయ్యండి,\" అన్నాడు.\nకాల్బలం తమపైకి రావటం చూసి మూడోవాడు అడవి మోసేవాడితో, \"వాళ్ల సంగతి చూడు!\" అన్నాడు.\nఅడవి మోసేవాడు తన చేతిలో ఉన్న చెట్టుతో రాజుగారి కాల్బలాన్ని కనుపు ఊడ్చినట్టు ఊడ్చేశాడు.\nరాజుగారు మరింత మండిపడి తన ఆశ్వికదళాన్ని పంపాడు. మబ్బులూదే వాడు గట్టిగా ఊదేసరికి గుర్రాలూ, సైనికులూ కూడా గాలికి ఎండుటాకులు కొట్టుకుపోయినట్టు కొట్టుకుపోయారు. ఇంకా కొంచెం ఉంటే వాడు తన రాజభవనాన్నీ, తననుకూడా ఊదేస్తాడని భయపడి రాజు గారు కట్టెలు కొట్టేవాడి కొడుకును పిలి పించి, మర్యాదగా తన కుమార్తె నిచ్చి పెళ్లి చేసి అర్థరాజ్యంకూడా ఇచ్చేశాడు.\nతరవాత మూడోవాడు రాజై తనవెంట వచ్చిన నలుగురినీ మంత్రులుగా పెట్టుకుని సుఖంగా రాజ్యం చేశాడు.",
            "book_page_end": 52
        },
        {
            "title": "గలివర్ యాత్రలు",
            "book_page_start": 53,
            "pdf_page_start": 69,
            "pdf_page_end": 72,
            "author": "చందమామ బృందం",
            "genre": "ధారావాహిక, సాహసం",
            "moral": "పెద్ద పరిమాణం, శక్తి కలిగినవారు చిన్న లోకంలో సులువుగా పనులు సాధించగలరు.",
            "keywords": [
                "గలివర్",
                "లిల్లిపుట్",
                "బ్లెఫుస్కూ",
                "చక్రవర్తి",
                "యుద్ధం",
                "రాజ్యం"
            ],
            "characters": [
                "గలివర్",
                "చక్రవర్తి",
                "మంత్రి",
                "రాజప్రతినిధి"
            ],
            "locations": [
                "లిల్లిపుట్",
                "మిల్డెండో నగరం",
                "బ్లెఫుస్కూ రాజ్యం"
            ],
            "content": "\"ఆ మహాయంత్రంవద్ద నిలపడమే కష్టమయి పోయింది. పర్వతకాయుడి కోటు జేబుల్లో మరి కొన్ని వస్తువులున్నాయి.\"\n\"అవి: పెద్ద మడతకత్తి ఒకటి, రథచక్రాలంతటి బంగారపు నాణాలూ, నల్లటి పెద్ద 'గోళాలు.' (ఆ గోళాలు నా పిస్తోలుగుళ్ళు).\nచక్రవర్తిగారు ఈ నివేదిక చదువుకోగానే వెంటనే బయలుదేరి వచ్చారు. ఉక్కుతో చేసిన పొడుగాటి గొట్టంలాటి యంత్రం చూసమన్నారు.\nఆయన చెప్పినది. నా పిస్తోలు తీసి గాలిలోకి పేల్చాను. ఆ ధ్వనికి రాజుగారి పరివారమంతా కకావికలై పరిగెత్తింది.\nతరవాత చక్రవర్తి గారి ఆజ్ఞ ననుసరించి నా గడియారం, చాకు, పిస్తాలు ఒక బండిమీద వేసి తీసుకువెళ్లిపోయారు.\nఅదృష్టవశాత్తు వారి కంటబడని నా కళ్లజోడు నావద్దనే ఉండిపోయింది. దానిని తీసుకుని పదిలబరచుకున్నాను.\nతరువాత ఒక రాజప్రతినిధి వచ్చాడు. నా సంకెళ్ళు తొలగించడానికి రాజాజ్ఞ అయిందని చెప్పి అందుకు కొన్ని పరతులు వినిపించాడు.\n\"మాపై దండెత్తి రానున్న బ్లెవుస్కూ రాజ్యపు నౌకా దళాన్ని పర్వతకాయుడు స్వాధీనపరుచుకోవాలి, అవసరమైతే ధ్వంసం చేయాలి.\nఈ పరతులన్నీ పాటిస్తానని ప్రమాణం చెయ్యి,\nసంకెళ్ళు తీస్తున్నందుకు నంతోపం కలిగినా నేను బొత్తిగా ఎరగని ఒక రాజ్యానికి హాని చెయ్యమనడం నాకు ఏమాత్రమూ నచ్చలేదు.\nకానీ అంతటి మహాచక్రవర్తి మాట కాదనడానికి నే నెంతవాణ్ణి? నా ఇష్టాయిష్టాలతో నిమిత్త మేమిటి? ఎదురాడకుండా ప్రమాణం చేశాను.\nనా భుజం ఎత్తున వున్న మహావృక్షాలను తప్పించుకుంటూ రాజధాని మిల్టెండో నగరాన్ని చూడడానికి బయలుదేరాను.\nనా రాకకి రెండుగంటల ముందుగా నగరాన్ని హెచ్చరించారు. వీధులన్నీ ఖాళీ అయిపోయాయి. ప్రజలు మేడల కిటికీల్లోంచీ, తలుపు సందులనుంచీ చూస్తున్నారు. అయిదడుగుల వెడల్పున్న రాజ బాటలో జాగ్రత్తగా కాలు మోపాను. రాజభవనంవైపు దారితీశాను.\nనగరం మధ్యన రాజభవనం ఆత్యంత సుందరంగా కనబడింది. అందంగా పెంచిన పచ్చటి ఉద్యాన వనాలు, తళతళ మెరుస్తున్న అయిదడుగుల ఎత్తు చలవరాతి భవనాలు, ఎంతో ముచ్చట గొలిపాయి. కోటమధ్యన నలభై చదరపు అడుగుల ఖాళీస్థలం వుంది.\nరెండడుగుల ఎత్తు వున్న కోట గోడను అతి జాగ్రత్తగా దాటాను, ఏ మేడ నేలమట్టమవు తుందో అని భయపడుతూ...\nఆ ఖాళీస్థలంలో ఓరిగిలా మేను వాల్చి, కిటికీలూ, ద్వారాలూ తెరిచివున్న భవనంలోనికి తొంగి చూచాను.\nఅతి వైభవంగా వున్న చక్రవర్తి అతఃపురం పట్టు తెరలతో, పమిడి సింహాసనాలతో వెలిగిపోతోంది. రాణిగారూ, చక్రవర్తి, ఆయన పరివారమూ కొలువుతీర్చి ఉన్నారు.\nకాబట్టి నువ్వు వెంటనే బ్లెపున్కూ రాజ్యం పైకి దండెత్తి పోవలెను.\nఇంతలో మంత్రిగారు కిటికీవద్దకు వచ్చి, లిల్లిపుట్ శత్రువులైన బ్లెపుస్కూ రాజ్యంవారు దండయాత్రకి బయలుదేరుతున్నారనీ, నేను వారి నెదుర్కోవాలనీ తెలిపారు.\nసముద్రతీరానికి వెళ్లగా దూరాన బ్లెపుస్కూ రాజ్యపు తీరం కనబడింది. వారి ఓడల తెర చాప కొయ్యలు పుల్లల్లాగా కనబడ్డాయి.\nరెండు రాజ్యాలకీ మధ్యనున్న సముద్రం ఆట్టే లోతు లేదు. నెమ్మదిగా నడుస్తూనే అరగంటలో ఆవలి ఒడ్డు సమిపించాను.\nశత్రువులకు కనబడకుండా పొంచిపొంచి ముందుకు సాగి, రేవు సమీపించి —\nఒక్కసారిగా పైకి లేచి పెద్ద కేక వేశాను. అది వారి పాలిట ఉరుములా వినిపించి, నా పర్వతకాయం భయంకరంగా కనిపించి, హడలగొట్టింది. అక్కడున్న యుద్ధ నావలలోని సైనికులు చాలామంది నీళ్ళలో దూకి, ఒడ్డుకు ఈది, చెల్లాచెదరై పరిగెట్టారు.",
            "book_page_end": 56
        },
        {
            "title": "కపటయుద్ధం - (బే.క.)",
            "book_page_start": 57,
            "pdf_page_start": 73,
            "pdf_page_end": 82,
            "author": "చందమామ బృందం",
            "genre": "బేతాళ కథ",
            "moral": "వ్యక్తిగత కీర్తి, విజయం కన్నా దేశక్షేమం, ధర్మం ముఖ్యం.",
            "keywords": [
                "విక్రమార్కుడు",
                "బేతాళుడు",
                "మాకందుడు",
                "ధర్మం",
                "కపటం"
            ],
            "characters": [
                "విక్రమార్కుడు",
                "బేతాళుడు",
                "మహానందుడు",
                "రుద్రవర్మ",
                "మాకందుడు",
                "మిత్రవర్మ"
            ],
            "locations": [
                "కోసలదేశం",
                "రుద్రగిరి కోట",
                "శ్మశానం"
            ],
            "content": "పట్టు వదలని విక్రమార్కుడు చెట్టువద్దకు తిరిగి వెళ్లి, శవాన్ని దించి భుజాన వేసుకుని, ఎప్పటిలాగే మౌనంగా శ్మశానంకేసి నడవ సాగాడు. అప్పుడు శవంలోని బేతాళుడు, \"రాజా, మనుషులు దేనికోసం తమ సుఖాన్నీ, కీర్తినీ త్యాగం చేస్తారో చెప్పలేం గద! ఏమి కోరి నీవీ అపరాత్రివేళ ఇంత ప్రయానపడుతున్నావో నాకు తెలియదు. కాని నిన్ను చూస్తుంటే నాకు మాకందుడి కథ జ్ఞాపకం వస్తున్నది. నీకు శ్రమ తెలియకుండా ఉండగలందులకై, యుద్ధంలో గెలిచే సమర్థత ఉండికూడా ఓడిపోయి తనకూ, తన రాజుకూకూడా అపకీర్తి తెచ్చిన మాకందుడి కథ చెబుతాను విను,” అంటూ ఈవిధంగా చెప్పసాగాడు :\nపూర్వం కోసలదేశాన్ని ఏలిన మహానంద మహారాజు గొప్ప కీర్తిమంతుడు. ఆయన రాజ్యంలో ఎన్నడూ అరాజకమన్నది లేదు. ఆయనను సామంతులు ఎంతో భక్తి విశ్వా సాలతో కొలిచారు. అయితే ఒకప్పుడు రుద్రగిరిని ఏలిన రుద్రవర్మ అనే సామంతుడు మహారాజును తృణీకరించి తాను సర్వ స్వతంత్రుడైనట్టుగా ప్రవర్తించాడు.\nమహానందుడు శాంతిప్రియుడై ఉండి కూడా, రుద్రవర్మ ధిక్కారాన్ని సహించలేక, పదిమంది సామంతులనూ, పదివేల సైన్యాన్నీ వెంటబెట్టుకుని వెళ్లి రుద్రగిరి కోటను ముట్టడించి, లొంగిపోవలిసిందిగా రుద్రవర్మకు కబురు చేశాడు.\nరుద్రవర్మ ఈ ముట్టడికి ముందుగానే సిద్ధపడి ఉండటంచేత మహారాజుకు లొంగక, చేతనైతే కోటను జయించమని కబురుపంపాడు. నిజానికి రుద్రగిరి కోట దుర్భేద్యమైనది. రుద్రవర్మవద్ద శౌర్య పరాక్రమ సంపన్నులైన వీరులున్నారు, యుద్ధ నైపుణ్యం గలిగి సుశిక్షితమైన సేన ఉన్నది. అందుచేత మహానందుడి బలాలు కోటపై ఎన్ని దాడులు చేసినా అన్ని దాడులూ విఫలమయాయి.\nచివరకు తటస్థ పరిస్థితి ఏర్పడింది. కోట లోపలివారు లోపల ఉండిపోయారు, బయటి వారు బయటనే ఉండిపోయారు. ముట్టడి ఎన్ని మాసాలు సాగినా యుద్ధంమటుకులేదు.\nఈ పరిస్థితి చూసి ఉభయపక్షాలకూ విసుగెత్తిపోయింది. \" ఎందుకొచ్చిన బెడద! ముట్టడి ఎత్తేసి వెళ్ళిపోదాం,” అని మహా నందుడికి అనిపించింది, రుద్రవర్మకూ అని పించింది. వెళ్ళిపోవటం మహారాజుకు అవమానం; యుద్ధంకూడా లేకుండా లొంగి పోవటం రుద్రవర్మకూ తలవంపులే.\nమహానందుడి వెంట ఉన్న యువక వీరులలో ఒకడు మాకందుడు. అతను మహా నందుడి మేనల్లుడు. బల శౌర్య పరాక్రమా లలో అతనికి సాటి అనదగినవాడు ఆ సైన్యంలో ఒక్కడూ లేడు. అతనికి యుద్ధం చేసే ఈడు వచ్చాక తన ప్రతాపం చూపటానికి వచ్చిన మొదటి అవకాశం ఇదే. కాని అది యుద్ధం జరిగితేనేగద చూపేది?\nఊరికే కూచోవటం ఇష్టంలేక మాకం దుడు రోజూ చుట్టుపక్కల అరణ్యాలలో వేటాడేవాడు. అప్పుడప్పుడూ తన సాటివారిని కొందరిని మైదానంలో చేర్చి యుద్ధ కౌశలంలో పోటీ పందాలు ఏర్పాటు చేసి వాటిలో ప్రతిసారీ తానే అందరినీ ఓడిస్తూ ఉండేవాడు. మిగిలినవాళ్ళు అతని అస్త్ర లాఘవాన్ని అలవరుచుకోవటానికి ప్రయ త్నించేవారు.\nరుద్రవర్మకు తమ్ముడి కొడుకు ఒక యువకుడు, అన్నివిధాలా మాకందుడి లాటివాడే ఉన్నాడు. అతని పేరు మిత్ర వర్మ. అతను కోటగోడలమీదనుండి మాకందుడు మొదలైనవారు చేసేపరాక్రమ పోటీలు చూశాడు. ఆ పోటీలలో తనుకూడా పాల్గొనాలని అతడికి అభిలాష పుట్టింది. అందుచేత ఒకనాడు అతను సామాన్యుడి దుస్తులు ధరించి ఎవరూ చూడకుండా కోట ద్వారం వెలువడి, చెట్ల మధ్యగా పోటీ పందాలు జరిగే చోటికి చేరుకున్నాడు.\nఅతన్ని చూసి ఎవరూ శత్రుపక్షంవాడని సంశయించ లేదు, తమపక్షంవాడే అయి ఉంటాడనుకున్నారు.\nమిత్రవర్మ తననుకూడా పోటీలలో పాల్గొననిమ్మని అడిగితే వారు సమ్మతించి అతనికి అవసరాన్నిబట్టి కవచమూ, ఇతర ఆయుధాలూ, గుర్రమూ మొదలైనవి ఇచ్చారు. కాని అతను ప్రతి ఆయుధం తోనూ అందరినీ ఓడించి, మాకందుడికి ఎందులోనూ తీసిపోనివాడని రుజువు చేసు కున్నాడు. అప్పుడుగాని మహారాజు తరఫు యోధులకు అనుమానం తగలలేదు. వాళ్ల ముఖాలమీది చిరునవ్వులు మాయమై పోయాయి. \"మాలో ఇంత మేటివీరుడు మాకు తెలియని వాడెవడున్నాడు? నువు శత్రుపక్షం వాడివిలా ఉన్నావు? నీ పేరేమిటి? మీ తండ్రి ఎవడు? మీదే దేశం?” అని వారు ప్రశ్నల వర్షం కురిపించారు.\nమిత్రవర్మ దేనికీ జవాబు చెప్పకపోయే సరికి వారి అనుమానం రెట్టింపయింది. వారు తనను పట్టుకోవటానికి మీదికి రావటం చూసి మిత్రవర్మ ఒక గుర్రంమీదికి దూకి కోటకేసి పారిపో నారంభించాడు.\nమాకందుడికి మండిపోయింది. \"పట్టుకోండి! తప్పించుకు పోనివ్వకండి!\" అని కేకలు పెడుతూ అతనుకూడా ఒక గుర్రం ఎక్కి మిత్రవర్మను తరమ నారంభించాడు.\nమాకందుడి గుర్రం గొప్పజాతిది; అది వాయువేగంతో పరిగెత్తి, మిత్రవర్మ గుర్రం అందుకున్నది. మాకందుడు తన కత్తి దూసి మిత్రవర్మ తల తెగవేయబోతుండగా కోట గోడమీది నుంచి ఎవరో స్త్రీ కెవ్వున అరిచి, \"చంపవద్దు! మా అన్నను చంపవద్దు!” అని కేకపెట్టటం మాకందుడి చెవినపడింది.\nఅతను ఆశ్చర్యంతో తల ఎత్తి చూశాడు. అద్భుత సౌందర్యరాశి అయిన ఒక పిల్ల కిందికి చూస్తూఉండటం అతనికంట పడింది. నిండు చంద్రుడులాటి ఆమె ముఖంలో భయమూ, ఆందోళనా చూసి మాకందుడు స్తంభించిపోయాడు. ఎత్తిన చెయ్యి కత్తితో సహా అలాగే దిగిపోయింది.\nఈ లోపుగా మిత్రవర్మ కోటద్వారంకుండా లోపలికి ప్రవేశించి అదృశ్యుడై పోయాడు. మాకందుడు తన గుర్రాన్ని వెనక్కు తిప్పి మెల్లిగా నడుపుకుంటూ పరధ్యానంగా తమ శిబిరానికి తిరిగి వచ్చాడు. తనతో సమంగా ప్రతాపం చూపించిన మహా యోధుణ్ణి, అప్సరసలను తలదన్నగల సౌందర్యవతి అయిన అతని చెల్లెలినీ అతను క్షణంపాటుకూడా మరిచిపోలేకపోయాడు. తన ప్రతిపక్షిపైన పుట్టిన అసూయ అంతా మటుమాయమయింది; మాకందుడికి ఇప్పుడా యువకుడు తన ఆప్తుడిలాగా కనబడ్డాడు.\nమిత్రవర్మ మాకందుడి ప్రతాపాన్ని మొదటినుంచీ హృదయపూర్వకంగా మెచ్చు కున్నాడు. \"నేను శత్రుపక్షంవాణి కనకనే గదా అతను నన్ను చంపవచ్చింది! అటు వంటివాడు మిత్రుడుగా ఉండటం ఎంత ఆనందంగా ఉంటుంది!\" అనుకున్నాడు.\nఅది మొదలు మిత్రవర్మ తన పెత్తండ్రి అయిన రుద్రవర్మతో, \" మహారాజుతో సంధి చేసుకో! ఏమిటీ అర్థంలేని యుద్ధం! ఆయన పైన తిరుగుబాటు చేయటం మనదే తప్పు. అందుచేత మనమే సంధి రాయబారం పంపటం భావ్యంగా ఉంటుంది,” అని బోధించాడు.\n\"అయితే నువే రాయబారం వెళ్లు. ఆయన ముట్టడి చాలించి వెళ్లిపోయే పక్షంలో నేను ఎప్పటిలాగే ఆయనకు లోబడి సామంతుగా కొలుస్తాను. అంతకు మించి నేను ఏమాత్రమూ దిగిరాను. ఈ యుద్ధంలో ఓడిపోయినట్టుకూడా ఒప్పుకోను,” అన్నాడు రుద్రవర్మ.\nమిత్రవర్మ మహానంద మహారాజువద్దకు రుద్రవర్మ తరఫున రాయబారిగా వెళ్లి సందేశం విన్నవించాడు.\n\"నాకు సామంతుడుగా ఉండటంలో శిక్ష ఏమున్నది? అతని తిరుగుబాటుకు శిక్ష ఏమిటి? అతను ఓటమి అంగీకరించి నన్ను శరణు వేడితేనేగాని పై సంగతి నిర్ణ యించను!\" అన్నాడు మహారాజు.\n\"మహారాజా, తమకు పాదాక్రాంతుడు కావటానికి మా రాజుగారు ఎంతమాత్రమూ సమ్మతించడు. ఈ ప్రయత్నం విఫల మయినందుకు విచారిస్తున్నాను. సెల విప్పించండి!” అన్నాడు మిత్రవర్మ.\nమాకందుడు అతనిని కలుసుకున్నాడు. ఇద్దరూ ఆబాల్య స్నేహితులలాగే ఆలింగనం చేసుకున్నారు. మాకందుడు అతనిని కొంత దూరం సాగనంపటానికి బయలుదేరాడు.\n\"విధివశాన మన రాజులిద్దరూ విరోధు లైనప్పటికీ మనం ఆజన్మ మితృలంగానే ఉందాం! నాకు నీపైన మిత్రభావం వున్నది. నీవంటి యోధుడు నాకు మిత్రుడంటే నేను గర్విస్తాను,” అన్నాడు మిత్రవర్మ.\n\" నేనూ అంతే!” అన్నాడు మాకందుడు.\nఅంతలో అతనికొక ఆలోచన వచ్చింది. \"చూడు, మిత్రవర్మా! ఈ యుద్ధం అంతం చెయ్యటానికి ఒక పని చేద్దాం. ఉభయ పక్షాల తరఫునా మనమిద్దరమూ ద్వంద్వ యుద్ధం చేద్దాం. మనం మిత్రులంకనక మాత్సర్యం లేకుండా పోరాడగలం. మనలో ఎవరు గెలిస్తే వారిపక్షం గెలిచినట్టు! ఏమంబావు?\" అన్నాడు.\n\"ఈ సంగతి నేను మా పెత్తండ్రితో చెప్పి ఒప్పిస్తాను. నువు మహారాజుతో చెప్పి ఒప్పించు!\" అన్నాడు మిత్రవర్మ.\nతరవాత ఇద్దరూ కొంచెంసేపు మాట్లాడు కుని విడిపోయారు.\nరెండుపక్షాలమధ్యా మరొక రాయబారం జరిగింది. మహానంద మహారాజు ఈ విధంగా పందెం ఏర్పాటు చేశాడు: \"ద్వంద్వ యుద్ధంలో నా యోధుడైన మాకందుడు ఓడిపోతే నేను ముట్టడి చాలించి వెళ్ళిపోవ టమే గాక, నిన్ను స్వతంత్రుణ్ణిగా గుర్తిస్తాను. నీ యోధుడైన మిత్రవర్మ ఓడిపోతే నీవు నీ రాజ్యాన్ని వదిలిపెట్టి వెళ్ళిపోవాలి.”\nఈ నిబంధనకు రుద్రవర్మ ఆమోదిం చాడు. ఆయనకు తన తమ్ముడి కొడుకు పరాక్రమంలో అపారమైన విశ్వాసం ఉన్నది.\nరుద్రగిరి కోటకు కొంతదూరంలో ఒక నది ప్రవహిస్తున్నది. నదికీ కోటకూ మధ్య గల మైదానంలో ద్వంద్వయుద్ధం ఏర్పాటు చేశారు. రుద్రవర్మ పక్షంవారందరూ కోట గోడలపైన చేరారు, మహారాజు పక్షంవారు నది ఒడ్డున చేరారు. ద్వంద్వయుద్ధం జాము పొద్దెక్కి ప్రారంభమయింది. మధ్యాహ్నం. దాకా యుద్ధం సాగినా ఏ ఒకరూ ఓడలేదు. అంత సమంగా బలపరాక్రమాలు గల యోధులను ఊహించుకోవటం అసంభవం.\n\"మిత్రవర్మా, ఎండ తీవ్రంగా ఉన్నది. కాస్సేపు విశ్రాంతి తీసుకుందాం!\" అన్నాడు మాకందుడు.\nఇద్దరూ ఆప్యాయంగా చేతులు పట్టుకుని ఎడంగా నడిచివచ్చి చెట్టు నీడలో కూచున్నారు. ఇద్దరికీ భోజనాలు వచ్చాయి. కబుర్లు చెప్పుకుంటూ భోజనం చేసి గడ్డి పైన పడుకుని విశ్రమించారు. పొద్దు వాలింది. మళ్లి ఇద్దరూ యుద్ధానికి ఉపక్రమించారు.\nమధ్యలో అకస్మాత్తుగా మిత్రవర్మ చేతి కత్తి రెండుగా విరిగిపోయింది. కోటమీది నుంచి హాహాకారాలూ, నది ఒడ్డునుంచి హర్ష ధ్వానాలూ వినబడ్డాయి.\nకాని మాకందుడు తన కత్తి దూరంగా పారేసి, \"నేను నిరాయుధుడితో ఆయుధం లేకుండానే పోరాడతాను,” అన్నాడు. అతని ఔదార్యానికి మిత్రవర్మ ముగ్ధుడయాడు.\nతరవాత ఇద్దరూ మల్లయుద్ధం సాగించారు. అందులోకూడా ఇద్దరూ సమ ఉజ్జీలే. ఏ ఒక్కరూ రెండోవాణ్ణి పడగొట్టలేకపోయారు.\nసూర్యాస్తమానం కావస్తున్నది. కోటమీది వాళ్లకూ, నది ఒడ్డున ఉన్నవాళ్లకూ కూడా ముళ్లపై ఉన్నట్టు ఆత్రంగా ఉన్నది.\nఇంతలో అకస్మాత్తుగా, అకారణంగా, మాకందుడు కింద పడిపోయాడు. కోట గోడమీదనుండి చూస్తున్న వారిలో హర్ష ధ్వానాలు వెర్రిగా చెలరేగాయి. నది ఒడ్డున ఉన్నవారందరూ పరిగెత్తుకుంటూ వచ్చారు.\n\"మహారాజా, నేను ఓడిపోయాను!” అన్నాడు మాకందుడు లేచి కూచుంటూ.\nమాట తప్పకుండా మహానంద మహా రాజు రుద్రవర్మ విజయాన్ని ఆమోదించి, అతన్ని స్వతంత్ర రాజుగా గుర్తించి, ముట్టడి ఎత్తి తన దేశానికి తిరిగి వెళ్ళిపోయాడు.\nమాకంద మిత్రవర్మల మైత్రి మరింత గాఢమయింది. త్వరలోనే మాకందుడు తన మిత్రుడి చెల్లెలిని వివాహంకూడా చేసుకున్నాడు.\nబేతాళుడి కథ చెప్పి, \"రాజా, మాకం దుకుడు ఓడిపోయినట్టు ఎందుకు నటించాడు? మిత్రవర్మ చెల్లెలిపైన గల ప్రేమచేతనా? తాను ప్రేమించిన మనిషికి అన్న అయిన వాణ్ణి గెలవనిస్తే ఆమె తనపట్ల మరింత అనుకూలవతి అవుతుందనా? లేక మిత్ర వర్మను సంతోష పెట్టటానికే అతను అలా చేశాడా? ఈ సందేహనికి సమాధానం తెలిసి కూడా చెప్పకపోయావో నీ తల పగిలి పోతుంది,” అన్నాడు.\nదానికి విక్రమార్కుడు, \"అసలుకారణం ఇవేవీ కావు. మిత్రవర్మకు అతనిపై అది వరకే ఘనమైన అభిప్రాయం ఉన్నది. తన మిత్రుడి చెల్లెలిని వివాహమాడటంకూడా మాకందుడికి ఏమంత కష్టంకాదు. మహా నందుడు తమ ద్వంద్వయుద్ధం సందర్భంలో ఏర్పాటుచేసిన నిబంధన మాకందుడికి అక్రమమని తోచింది. యుద్ధం తప్పించటానికే అతను ద్వంద్వయుద్ధం సూచిం చాడుగాని, తాను గెలిచి రుద్రవర్మను రాజ్యభ్రష్టుణ్ణి చెయ్యాలనే ఉద్దేశంతో కాదు. యుద్ధమే జరిగినా కూడా రుద్రవర్మను రాజ్యభ్రష్టుణ్ణి చేసే శక్తి మహారాజుకు లేదు. ఆయన ఎన్నోసార్లు యుద్ధం విరమించి వెళ్లి పోవాలనుకుని కూడా పరువు భంగమవుతుందని మానేశాడు. అలాటప్పుడు తాను రుద్రవర్మకు రాజ్యనష్టం కలిగించటంకన్న ఆక్రమంచేసి అయినా ఆయనను స్వతంత్రుణ్ణి చెయ్యటమే ఎక్కువ ధర్మమని మాకందుడు భావించాడు. లేనిపక్షంలో, మిత్రవర్మ చేతికత్తి విరిగిపోయినప్పుడే అతను తాను గెలిచానని ఉండేవాడు. చేతి కందిన విజయాన్ని అతను కత్తితోబాటే విసిరి పారెయ్యటాన్నిబట్టి అతనికి విజయ వాంఛ లేదని స్పష్టమయింది,” అన్నాడు.\nరాజుకు ఈ విధంగా మౌనభంగం కలగగానే బేతాళుడు శవంతో సహా మాయమై మళ్లీ చెట్టెక్కాడు. — (కల్పితం)",
            "book_page_end": 66
        },
        {
            "title": "ప్రశ్నోత్తరాలు",
            "book_page_start": 70,
            "pdf_page_start": 86,
            "pdf_page_end": 87,
            "author": "చందమామ బృందం",
            "genre": "సమాచారం",
            "moral": "N/A",
            "keywords": [
                "చందమామ",
                "ప్రచురణ",
                "పోటీ",
                "కథలు"
            ],
            "characters": [],
            "locations": [],
            "content": "1. జె. డి. విక్టర్, మహబూబ్నగర్\nజ్వాలాద్వీపవాసులు ఎక్కివచ్చే క్రొత్త భయంకర పక్షి నిజమైనదా? కల్పితమా?\nఅలాటి పక్షులు అనేక కోట్ల ఏళ్ళక్రితం భూమిపై నిజంగా ఉండేవి. అవి ఎగిరే బల్లులు. వాటిని మనుకు లెక్కి తిరిగారన్నది మాత్రం కల్పన.\n2. మేళ్ళచెర్వు వెంకటశివనాగేంద్రమారుతీప్రసాదు, కొల్లూరు\n\"కంచుకోట”లో చంద్రవర్మను పంపిన తర్వాత కాపాలిని చనిపోయినదా?\nఅవును. ఆ సంగతి స్పష్టంచేయబడింది.\n3. ఎం. కే. వి. దేశికన్, నెల్లూరు\nఅన్నయ్యా, \"చందమామ\" స్థాపించినప్పటినుండి ఫొటోవ్యాఖ్యల పోటీ ఉందని నా మిత్రుడు, లేదని నేను....\n“చందమామ” ప్రారంభం 1947 జులై సంచికతో. ఫొటోవ్యాఖ్యల పోటీ ప్రారంభం 1952 జులై సంచికనుంచి.\n4. కాకర్ల తాతారావు, గాదెలపాలెం\n\"మకరదేవత, తోకచుక్క\" పుస్తకరూపంగా వస్తాయన్నారు. ఇంకా ఎన్ని దినాల్లో వస్తాయండి?\nఅనివార్య కారణాలవల్ల ఆ పుస్తకం ప్రచురించటంలో ఆలస్యమయింది. త్వరలోనే వస్తుంది, కొంచెం ఓపిక పట్టాలి.\n5. డి. గంగారాం, నిర్మల\nఫొటోవ్యాఖ్యలు తెలుగు \"చందమామ”వే గాక హిందీవికూడా ఒకే కార్డులో వ్రాసి పంపవచ్చునా ?\nవద్దు. ఏ భాషలో వ్యాఖ్యలు ఆ భాషకు సంబంధించినవారే చూస్తారు. కనుక వేరు వేరు కార్డులు రాయాలి.\n6. కె. సత్యనారాయణ, సీతానగరం\nమన \"చందమామ” అట్టపై వేసెడి బొమ్మల భారత కథను యెప్పటి నుండి ప్రచురిస్తున్నారు?\n1952 జులై సంచికనుంచి.\n7. కె. ఎన్. వి. సీత, రాజమండ్రి\nఇప్పుడు ప్రచురిస్తున్న \"గలివర్ యాత్రలు” మునుపు ప్రచురించిన \"వర్ధమాన విదేశయాత్రలు” ఒక టేనా?\nఅవును.\n8. కాపుగంటి సూర్యారావు, నర్సీపట్నము\nమీరు పుస్తకములో వేయుచున్న కథలు చాలా బాగుంటున్నాయి. \"గంగావతరణము,” “భాసుని నాటక కథలు,” \"కంచుకోట” పుస్తకాలుగా వెలువడ్డాయా?\nవెలువడతాయిగాని, కొంతకాలం పడుతుంది. పుస్తకాల ప్రచురణకు ఇప్పుడు చేస్తున్న ఏర్పాట్లింకా పూర్తికాలేదు.\n9. పా. ఛాయదేవి, మద్రాసు\n\"చందమామ\" చందాదారుల ఇండ్లలోకంటే అంగడిలో మొదట ఉద, యించుట చాలా శోచనీయము.\nశలవరోజులు అడ్డువచ్చినప్పుడు పోస్టులో వచ్చే కాపీ ఆలస్యం కావచ్చు.\n10. కె. ఇందిర, నెల్లూరు\nప్రపంచ సప్తాద్భుతములలో \"తాజ్ మహల్\" ఒకటిగదా. మరి మీరు మేనెల సంచికలో దాని పేరు ప్రచురించ లేదేమి?\nతాజ్మహల్ ఆధునిక ప్రపంచాద్భుతాల కిందికి వస్తుంది. మే నెలలో ప్రస్తావించినవి ప్రాచీన ప్రపంచాద్భుతాలు.\n11. మందలపర్తి భుజంగరావు, భీమవరం\n\"చందమామ”లో నెలనెలా ప్రచురించే చీనా జానపద కథల రచయిత ఎవరండీ? ఒక కథ ప్రచురించటానికి ఎన్నాళ్ళు ముందుగా సెలెక్ట్ చేస్తారు?\nచీనా జానపద కథలు మా కార్యాలయంలోనే తయారవుతున్నాయి. “చందమామ”లో పడే కథలు మూడు నెలలు ముందుగానే నిర్ణయమవుతాయి.",
            "book_page_end": 71
        }
    ],
    "statistics": {
        "total_stories": 12,
        "author_counts": {
            "చందమామ బృందం": 9,
            "ఉత్పల సత్యనారాయణాచార్య": 1,
            "పి. వెంకటరావు": 1,
            "ఎన్. ఇందిరాదేవి": 1
        },
        "genre_counts": {
            "పురాణం": 1,
            "ధారావాహిక, సాహసం": 2,
            "పౌరాణికం": 1,
            "జానపద కథ": 2,
            "చారిత్రక కథ": 1,
            "ధారావాహిక, చారిత్రక యాత్ర": 1,
            "పౌరాణికం, గేయ కథ": 1,
            "నీతి కథ": 1,
            "బేతాళ కథ": 1,
            "సమాచారం": 1
        }
    }
}
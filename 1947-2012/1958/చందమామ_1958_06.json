{
    "book_id": "చందమామ_1958_06",
    "stories": [
        {
            "title": "చందమామ (ఆహ్వానము)",
            "book_page_start": 15,
            "pdf_page_start": 15,
            "pdf_page_end": 15,
            "author": "చక్రపాణి",
            "genre": "సంపాదకీయం",
            "moral": "యుద్ధ ప్రయత్నాలను విరమించుకుని రాజీ బేరాల ద్వారానే శాంతిని సాధించవచ్చు.",
            "keywords": [
                "శాంతి",
                "భారతయుద్ధం",
                "రాజీబేరాలు",
                "యుద్ధయత్నాలు",
                "ప్రపంచం"
            ],
            "characters": [
                "పాండవులు"
            ],
            "locations": [
                "ప్రపంచం"
            ],
            "content": "పురాణకాలంలో జరిగిన భయంకర మైన యుద్ధాలలో భారతయుద్ధం ఒకటి. పాండవులు రాజీరాయబారం పంపుతూనే యుద్ధయత్నాలుకూడా సాగించారు.\nఅలాటి పరిస్థితులలోనే దేశాలమధ్య యుద్ధాలు తప్పనిసరిగా జరుగుతాయి. ఈనాటి ప్రపంచం శాంతిని కోరుతోంది. యుద్ధయత్నాలు చాలించి రాజీబేరాలు నడిచినప్పుడేగాని ప్రపంచానికి సుస్థిర శాంతి చేకూరదని మనం భారతకథ నుంచీ నేర్చుకోవచ్చు.\nసంపుటి 22 జూన్ 1958 సంచిక 6",
            "book_page_end": 15
        },
        {
            "title": "పేదపడుచు",
            "book_page_start": 3,
            "pdf_page_start": 17,
            "pdf_page_end": 22,
            "author": "ఎన్. శకుంతల",
            "genre": "సాంఘిక కథ",
            "moral": "కష్టపడి పనిచేసే గుణము, అహంకారం లేకపోవడము గొప్ప సంపదల కంటే ఎక్కువ విలువైనవి.",
            "keywords": [
                "పేదరికం",
                "కట్నం",
                "బుద్ధిమంతురాలు",
                "పనిమంతురాలు",
                "అహంకారం"
            ],
            "characters": [
                "వీరయ్య",
                "రఘు",
                "లక్ష్మి",
                "లక్ష్మి నాయనమ్మ",
                "దుర్గ",
                "వీరయ్య భార్య"
            ],
            "locations": [
                "రామాపురం (గ్రామం)",
                "బస్తీ"
            ],
            "content": "రామాపురం అనే గ్రామంలో వీరయ్య అనే రైతు ఉండేవాడు. ఆయన పొదుపుగా జీవించి తనకు గల భూవసతిని పెంచు కుంటూ వస్తున్నాడు. ఆయనకు రఘు అని ఒకడే కొడుకు. రఘుకు పెళ్లియీడు వచ్చింది. వాడికి కట్నంతో పిల్ల వస్తే, ఆ కట్నం సొమ్ముకు తనవద్ద కూడబెట్టిన సొమ్ము చేర్చి మరికొంత పొలం కొనే ఉద్దేశంలో ఉన్నాడు వీరయ్య. అయితే రఘుకుమాత్రం పెళ్లిచేసుకోవాలనే ఆలో చన ఇంకా కలగలేదు.\nఒకనాడు పండగ వచ్చింది. సంబరం చూడటానికి ఊళ్లో ఉన్న కూలిజనం దగ్గిర నుంచీ వెళుతున్నారు. రఘుకూడా వేడుక చూడటానికి బయలుదేరాడు. అతను తమ మొక్కజొన్న చేను దగ్గిరికి వచ్చేసరికి, చేలో కలుపు ఏరుతూ లక్ష్మి అనే పిల్ల కనిపించింది.\nలక్ష్మి తండ్రి ఒకప్పుడు బాగా బతికిన రైతే. కాని కాలం కలిసిరాక అప్పులపాలై, ఉన్నదంతా పోగొట్టుకుని, పేదరికం అనుభ వించి చనిపోయాడు. లక్ష్మీ తల్లి అంతకు ముందే చనిపోయింది. ఆనాధ అయిన లక్ష్మిని నాయనమ్మ పెంచి పెద్దచేసింది. ఇప్పుడా నాయనమ్మ చాలా ముసలిదైపో యింది. ఆవిడకు కళ్లు సరిగా కనబడవు, చెవులు వినపడవు. లక్ష్మి రెక్కలకష్టంమీద తన పొట్టపోసుకుంటూ ముసలిదాన్ని కూడా పోషిస్తున్నది. వాళ్లిద్దరూ ఒక పాకలో నివసిస్తున్నారు.\nరఘు లక్ష్మిని చూసి ఆగి, \"ఏమే, లక్ష్మీ? ఊళ్ళోవున్న జనమంతా సంబరానికి పోతుంటే నువు యిక్కడ పని చేస్తున్నా వేం ?” అని అడిగాడు.\n\"పోవటానికి వీలుంటే ఎందుకు పోనూ?” అన్నది లక్ష్మి.\n\" కలుపు తీసినందుకు మా నాన్న ఎంత ఇస్తానన్నాడేం?\" అన్నాడు రఘు.\n\"పని పూర్తిచేస్తే రెండణాలిస్తారు,\" అన్నది లక్ష్మి.\n\" ముష్టి రెండణాలేనా ? నేనిస్తాలే. వెళ్లి సంబరం చూసి రా!” అన్నాడు రఘు.\n\" నాకక్కర్లేదు. నాకు డబ్బు రావట మేనా? చేస్తానన్న పని చెయ్యక్కర్లేదా?” అన్నది లక్ష్మి.\nరఘు మారు మాట్లాడకుండా చొక్కా విప్పి ఒక పక్కన పెట్టి, చేలో ప్రవేశించి ఇంకొక పక్కనుంచి తానుకూడా కలుపు తీయసాగాడు. కలుపుపని త్వరగా అయి పోయిందిగాని, అలవాటు లేకపోవటంచేత రఘు అలిసిపోయాడు. అతని మొహమంతా చెమటలు దిగగారాయి.\nలక్ష్మి అతన్ని వేళాకోళం చేసి, \" నాపని చేసిపెట్టావు గనక మాయింటికి రా, పానకం ఇస్తాను,” అన్నది.\nరఘు లక్ష్మివెంట వాళ్ల ఇంటికి వెళ్లాడు. అదివరకెన్నడూ అతనా పాకలో అడుగు పెట్టలేదు. పేదవాళ్ల ఇల్లయినా ఆ పాక అద్దంలాగా అమర్చివున్నది. లక్ష్మీ నాయ నమ్మ ఊరికే రుసరుసలాడే రకం. \"పాపం, ఈ ముసలిదానితో లక్ష్మి ఎంత ఓర్పుగా కాలక్షేపం చేస్తున్నదో!” అనుకున్నాడు రఘు జాలిగా.\nలక్ష్మి రఘుకు తాగటానికి పానకం ఇచ్చింది. అక్కడినుంచి రఘు వెనక్కు తిరిగి ఇంటివేపు వచ్చాడు. అతను పశువుల దొడ్డిదగ్గిరికి వచ్చేసరికి అతని తండ్రి వీరయ్య ఒంటరిగా దొడ్డికంచె బాగుచేస్తూ కనిపించాడు.\nఆయన తన కొడుకును చూసి, \"ఒరే, రఘూ, కాస్త సాయం రారా! పనివాళ్లంతా సంబరానికి వెళ్లారు. ఈ కంచె బాగుచేద్దా మంటే ఒక్కడూ లేడు. అందుచేత నేనే కష్టపడవలసి వచ్చింది,” అన్నాడు.\nరఘు తండ్రికి సాయంచేయసాగాడు. కొడుకు పరధ్యానంగా ఉండటం కనిపెట్టి వీరయ్య, 'ఏమిట్రా ఆలోచిస్తున్నట్టున్నావూ?' అని అడిగాడు.\n\"ఏమీలేదు, నాన్నా. పెళ్లి చేసుకోమని నువూ, అమ్మాకూడా నాతో చాలాసార్లు అన్నారు. కాని తగిన పిల్ల దొరకక ఇన్నాళ్లూ నేను మాట్లాడలేదు. ఇప్పుడు నాకు తగిన పిల్ల దొరికింది, నాన్నా!” అన్నాడు రఘు.\n\"ఎవర్రా ఆపిల్ల?” అని తండ్రి అడిగాడు.\n\"లక్ష్మి,” అన్నాడు రఘు.\n\"మన ఇంటికి అప్పుడప్పుడూ పనికి వచ్చేపిల్లా ?” అన్నాడు వీరయ్య.\n\"అవును. అదే నాకు తగిన భార్య,” అన్నాడు రఘు.\nవీరయ్య కొంచెం ఆలోచించి, \"ఒకప్పుడు వాళ్లుకూడా మనమాదిరిగా బతికినవాళ్లే ననుకో. అదీగాక లక్ష్మి బుద్ధిమంతురాలే. కాని వాళ్లు బొత్తిగా దరిద్రులే!” అన్నాడు.\n\"వాళ్ల భాగ్యంతో మనకేం పని, నాన్నా. అది బుద్ధిమంతురాలు, పనిమంతురాలు, అందంగా వుంటుంది,” అన్నాడు రఘు.\n\"నిజమే! నన్నడిగితే అవశ్యం చేసుకో మంటాను. కాని మీ అమ్మ వట్టి పిసిని గొట్టు. పాలూ, పెరుగూ, నెయ్యీ అమ్మిన బాపతు ఒక్క దమ్మిడీకూడా నాకు చూపదు. అంతా ఎక్కడో పాతేస్తుంది. మీ అమ్మ ఈ సంబంధానికి చచ్చినా ఒప్పదు,” అన్నాడు వీరయ్య.\nఆరోజే రఘు తల్లితో లక్ష్మిని తాను పెళ్లి చేసుకునే విషయం చెప్పాడు. ఆవిడ అంతా విని, \"నీకిష్టమై లక్ష్మిని చేసుకుంటానంటే నేను వద్దంటానుట్రా? కాని మీ నాన్నకు ఎంత డబ్బు కాపీనమో నువ్వెరగవు. నువు ఏమీ కట్నం లేకుండా ఎవరో పేదపిల్లను పెళ్లాడతానంటే ఆయన ఎంతమాత్రమూ ఒప్పడు!\" అన్నది.\nఆ తరవాత వీరయ్యా, ఆయన భార్యా కూడబలుక్కున్నారు. వీరయ్య భార్యకు దుర్గ అని ఒక వేలువిడిచిన మేనగోడలున్నది. దుర్గను రఘు కిచ్చి చేయాలని ఒకప్పుడు పెద్దవాళ్లు తమలో అనుకున్నారు. ఆ దుర్గకు అయిదారు వందల రూపాయల విలవ గల ఆస్తి వున్నది. ప్రస్తుతం ఆ పిల్ల బస్తీలో వుంటున్నది. ఆ దుర్గను తీసుకు వచ్చి ఒక నెలరోజులపాటు తమ ఇంట్లో ఉంచుకుంటే, రఘు మనస్సు లక్ష్మిమీద నుంచి దుర్గమీదికి మళ్లుతుందని వీరయ్యా, భార్యా అనుకున్నారు. ఈ విధంగా పేదపిల్ల కోడలుగావచ్చే ప్రమాదం తప్పుతుంది.\nవీరయ్య ఏదో మిషమీద బండిచేసుకుని బస్తీ వెళ్లి దుర్గను తీసుకువచ్చాడు. ఈ దుర్గకు అందంకన్న ఆడంబరం హెచ్చు, తెలివితేటలకన్న అహంకారం జాస్తి. తన కున్న ఆస్తి అయిదువందలే అయినా, తానొక లక్షాధికారిణి అన్నట్టుగా ప్రవర్తిం చేది. ఆమె వచ్చినది మొదలు ఇటువస్తువు అటు పెట్టలేదు. తాను కూర్చున్న చోటనల్లా చెత్త చేర్చేది. తన సొంతపనులకుకూడా అందరినీ పురమాయించేది. పల్లెటూళ్ళో తనకు ఏమీ తోచటంలేదనేది విసుగూ విరామమూ లేకుండా వాగుతూ, ఇతరులను పనులు చేసుకోనిచ్చేది కాదు.\nరఘుతో తల్లి, \" నాయనా, దుర్గ బస్తీలో పెరగటంవల్ల కొన్ని బస్తీపద్దతులు నేర్చు కున్నప్పటికీ, దాని మనసు మంచిది. ఆది నీకు పెళ్లామయితే మనకు అయిదువందల రూపాయల ఆస్తి కలిసిపస్తుంది. మీ నాన్న ఎంత సంతోషిస్తాడో చెప్పలేను. అందుచేత నువు దాన్ని సంతోష పెట్టటానికి ప్రయ త్నించు,” అన్నది.\n\"సరేనమ్మా!” అన్నాడు రఘు.\nకాని దుర్గ ప్రవర్తన నానాటికీ దుర్భరం కాసాగింది. ఆమెచేత తిట్లు ఫడలేక ఇద్దరు కమతగాళ్లు పని మానేశారు. ఆవుకు జబ్బు చేసింది. దాన్ని చూసే మనిషి లేడు. వీరయ్య కొడుకుతో, \"ఒరే నువు కాస్త ఆవును కని పెట్టి వుండాలిరా!” అన్నాడు.\n\"నేను బస్తీ వెళుతున్నాను, నాన్నా. దుర్గకు ఏవో వస్తువులు కావాలిట!” అన్నాడు రఘు.\nవీరయ్య భార్యకు, ఏంచెయ్యాలో తోచ లేదు. రెండురోజులపాటు సహాయం రమ్మని లక్ష్మికి కబురుచేస్తే, లక్ష్మి నాయనమ్మకు పక్షవాతం వచ్చిందనీ, లక్ష్మి ఇల్లు కదిలే స్థితిలో లేదనీ తెలిసింది.\nబస్తీ వెళ్లిన రఘు పదిరూపాయలు తగ లేసి దుర్గ కోరిన సామానులన్నీ తెచ్చాడు. ఆ రోజే వీరయ్యా, భార్యా కష్టసుఖాలు మాట్లాడుకున్నారు. \" ఈ దుర్గ వచ్చినప్పటి నుంచీ అన్నీ తారుమారే! ఒట్టి సోమరి పోతు! నన్ను నౌకరులాగా చూస్తుం దేమిటి? ఎన్ని వస్తువులు పగలగొట్టిందో చెప్పలేను. నిక్షేపమంటి ఇల్లు నరకంలాగా అయిపోయింది ! నాకు మతి పోతున్నది!” అన్నది భార్య.\n\"అది ఒకటేనా? మన రఘు దానికి బానిస అయిపోయాడు. ఇది ఆస్తి తెచ్చేమాట ఎలా వున్నా, దానికి పదింతలు వాడిచేత ఖర్చు చేయిస్తుంది, చూస్తూవుండు!\" అన్నాడు వీరయ్య.\nఇద్దరూ కలిసి దుర్గను పంపించెయ్యా లని నిశ్చయించారు. వీరయ్య ఏదో పనిమీద బస్తీకి వెళ్లవలిసినట్టు నటిస్తూ దుర్గనుకూడా వెంటబెట్టుకు వెళ్లాడు.\nఆరోజే వీరయ్యభార్య లక్ష్మి ఇంటికి వెళ్లి, \"లక్ష్మీ, మీ నాయనమ్మ ఈస్థితిలో వుండగా నిన్ను రమ్మనటం బాగుండదు. మీరిద్దరూ మాఇంటికి వచ్చి అక్కడే వుండండి. నాకు మనిషి తోడు లేకుండా జరగదు. మీ నాయనమ్మకు కావలిసిన సదుపాయాలన్నీ నేను చేస్తాను!\" అన్నది.\nఆరోజే లక్ష్మి తన నాయనమ్మతోసహా వీరయ్యగారింటికి వచ్చేసింది.\nలక్ష్మి అడుగుపెట్టగానే మళ్ళీ ఇల్లు ఎప్పటిలాగయింది. ఇల్లు తీర్చిదిద్దటంలో లక్ష్మి చాలా సమర్థురాలు.\nకొన్నిరోజులు గడిచాక వీరయ్య రఘుతో, \"వెనక ఎప్పుడో లక్ష్మిని చేసుకుంటా నన్నావే? ఆ అభిప్రాయం నీకింకా ఉన్నదా?” అని అడిగాడు.\n\"నా కెప్పుడూ ఆమెను పెళ్ళాడాలనే ఉన్నది. మధ్యలో మీరే అడ్డుపుల్లలు వేశారు,” అన్నాడు రఘు.\nఆ తరవాత కొద్దిరోజులకే లక్ష్మికీ రఘుకూ పెళ్లి అయింది. తానితో అందరూ సుఖంగా వున్నారు.",
            "book_page_end": 8
        },
        {
            "title": "ముగ్గురు మాంత్రికులు (సీరియల్ -18)",
            "book_page_start": 9,
            "pdf_page_start": 23,
            "pdf_page_end": 30,
            "author": "చందమామ బృందం",
            "genre": "ఫాంటసీ ధారావాహిక",
            "moral": "బలంతో పాటు బుద్ధిబలం, మాంత్రికుల శక్తి ఉంటే సులభంగా విజయాలు సాధించవచ్చు.",
            "keywords": [
                "మాంత్రికులు",
                "పింగళుడు",
                "భల్లూకకేతుడు",
                "రాక్షసులు",
                "భవన నిర్మాణం"
            ],
            "characters": [
                "పింగళుడు",
                "భల్లూకకేతుడు",
                "పింగళుడి తల్లి",
                "రాజు",
                "మంత్రి",
                "వకుళ (రాజకుమార్తె)",
                "పద్మపాదుడు"
            ],
            "locations": [
                "అవంతీనగరం",
                "నదీతీరం",
                "భల్లూకపర్వతాలు"
            ],
            "content": "[పింగళుడు అవంతీనగరం చేరేసరికి, తల్లిద్వారా అక్కడ తన అన్నల దుస్థితి తెలిసింది. వెంటనే భల్లూకకేతుణ్ణి పంపి, రాజుగారి ధనాగారంలోని డబ్బు, మహత్తు గల సంచీతో పాటు, అన్నలనుకూడా తన యింటికి తెప్పించాడు. తరవాత అతడి ఆజ్ఞ కాగానే, భల్లూకకేతుడు ఒక అపూర్వ భవనం కట్టేందుకు పూనుకున్నాడు. —తరవాత]\nభల్లూకకేతుడు తన అనుచరులతో చీకటి పడేసరికల్లా అవంతీనగరం తిరిగివచ్చాడు. అతడి నాయకత్వంకింద, నదీతీరంలో భవన నిర్మాణం ప్రారంభించబడింది. వందల వేల సంఖ్యలో వున్న పిశాచశిల్పులూ, కూలీలూ కలిసి, పునాదులు తవ్వి, రాళ్లు చెక్కి ఒక అపూర్వభవనం కట్టసాగారు.\nనదీతీరంలో చెలరేగిన యీ కోలాహలం, అవంతీనగర కావలివాళ్లు విని, అక్కడేమి జరుగుతున్నదో చూడబోయారు. యిలా వచ్చినవారిని చాలామందిని, భల్లూకకేతుడి అనుచరులు పట్టుకుని, భవననిర్మాణపు పనిలో కూలీలుగా వుపయోగించుకున్నారు. కత్తులూ, కఠార్లు తీసుకువచ్చి ఎదురు తిరిగిన రాజభటులను మెత్తగా తన్ని తగిలేశారు.\nసూర్యోదయం అయేసరికల్లా భవనం తయారయింది. పింగళుడు, తల్లినీ అన్న లనూ వెంటబెట్టుకుపోయి అందులో ప్రవే శించాడు. బాలసూర్యుని లేతకిరణకాంతిలో ఆ భవనం బంగారునీరు అద్దినట్టు తళతళ లాడిపోయింది. పింగళుడు భల్లూకకేతుడి అనుచరులలో ఓ యాభైమందినిమాత్రం తనకు కాపలావాళ్లుగా వుంచుకుని తతిమ్మా వారిని భల్లూకపర్వతాలకు పంపేశాడు. భల్లూకకేతుడు ప్రహరీగోడకు వున్న ఇనప చువ్వల తలుపులను బార్లా తెరిచి, వాటి పక్కగా ఒక పెద్ద రాతికుర్చీమీద కావలి వాడిలా కూర్చున్నాడు.\nఆసరికే అవంతీనగర రాజప్రాసాదంలో కలకలం బయలుదేరింది. రాత్రి భల్లూక కేతుడి అనుచరులు కడుతున్న వింత భవనం చూడబోయి, వాళ్లవల్ల చావుదెబ్బలు తినివచ్చిన రక్షకభటనాయకు డొకడు మంత్రి దగ్గిరకు వెళ్లి మొరబెట్టుకున్నాడు.\nఆ భవనం, ఆక్కడ పనిచేస్తున్న శిల్పులూ, కూలీలూ పిశాచాలని విన్నప్పుడు మంత్రికి మొదట యిది నమ్మదగినదిలా తోచలేదు.\n\"ఏమోయ్, యిది నమ్మశక్యంగా లేదు. నీవు తాగిన మత్తులో ఏవేవో పిచ్చికలలు కని వుంటావు. ఇక యింటికి పోయి విశ్రాంతి తీసుకో. రాజుగారికి తెలిస్తే నీకు కారాగారం తప్పదు,” అన్నాడు మంత్రి.\n\"లేదు, మహామంత్రీ! ఇంకా మన భటులు కొందరు వాళ్లకు ఖైదీలుగా వున్నారు. ఆ పిశాచాలచేత చావుదెబ్బలు తిని పారిపోయి వచ్చింది నేనొక్కణ్ణి కాదు. అంతెందుకు, మీరు కోటబురుజు ఎక్కి చూడండి, నదీతీరాన వున్న ఆ భవనం కనబడుతుంది!” అన్నాడు రక్షకభట నాయకుడు.\nమంత్రి బురుజు ఎక్కి చూశాడు. ఎదు రుగా నదీతీరాన సూర్యకాంతిలో మిలమిల లాడుతున్న వింతభవనం అతడి కంట బడింది. అతడి ఆశ్చర్యానికి అంతులేదు. \"ఏమిటీ అద్భుతం !\" అనుకుంటూ అతడు బురుజు దిగి వచ్చేంతలో, కోశాగారాధిపతి పెద్దగా శోకాలు పెడుతూ, \" మహామంత్రీ! కొంపలంటుకున్నై. కోశాగారంలో చిల్లిగవ్వ లేకుండా దొంగిలించబడింది!” అన్నాడు.\n\"కోశాగారం కొల్లబోయిందా ? కావలి వాళ్లేమయారు? వాళ్లను వెంటనే యిక్క డికి పిలిపించు!\" అన్నాడు మంత్రి వణికిపోతూ.\n\"కావలివాళ్ల లోపం ఏమీలేదు, మహా మంత్రీ! కోశాగారం తలుపులు వేసినవి వేసినట్టే వున్నవి. వాటి బీగాలు చెక్కు చెదరలేదు. అంతా మాయ!” అన్నాడు కోశాగారాధిపతి ఆకాశంకేసి చూస్తూ.\n\" అంతా మాయ! అలాగా?\" అంటూ మంత్రి, కోశాగారాధిపతికేసి. నిప్పులు చెరిగే కళ్లతో చూస్తూ, \" ఈ మాయకు నీ వనుభ వించబోయేది వురిశిక్ష, తెలుసా ? రాజుగారి దగ్గిరకు పద !” అంటూ హుంకరించాడు.\nమంత్రి, కోశాగారాధిపతీ రాజుగారి గదిని సమీపించబోయేంతలో, కారాగారాధిపతి బొబ్బలు పెడుతూ అక్కడికి పరిగెత్తుకు వచ్చి, \" మహామంత్రీ ! మహావిపత్తు జరిగి పోయింది! ఆ జీవదత్తుడూ, లక్షదత్తుడూ మాయమయారు!” అన్నాడు.\nఈ మాటలతో మంత్రికి మతిపోయినట్ట యింది. అతడు కారాగారాధిపతికేసి గుడ్లురు ముతూ, \"ఆ జీవదత్తుడూ, లక్షడత్తుడూ దేవతలా ఏం? ఎలా మాయమయారు?\" అన్నాడు గద్దిస్తూ.\n\"వాళ్లుండే కొట్లో ఒక గొయ్యిమాత్రం వున్నది. అంత పెద్ద గొయ్యి మానవమాత్రు లెవరూ చేయలేరు. ఏ దేవతలో, రాక్షసులో చేసివుండాలి!” అన్నాడు. కారాగారాధిపతి.\nమంత్రి ఆలోచనలో పడ్డాడు. నదీతీరాన ఒక్క రాత్రిలో నిర్మింపబడిన భవనం, రక్షక భటనాయకుడు చెప్పే మాటలూ, రాజభవ నంలో జరిగిన వింతలూ చూస్తూంటే, యిదంతా మానవమాత్రుల పనికాదని అతడికి అర్థమైంది. ఖైదు కొట్లలోనుంచి విడిపింపబడిన జీవదత్తుడికీ, లక్షదత్తుడికీ మంత్రవేత్త అయిన పింగళు డనే ఒక తమ్ముడు వున్నాడని మంత్రి లోగడ విని వున్నాడు. \" ఈ జరిగినదంతా రాజుగారికి విన్నవించటమే మంచిది. మంత్రవేత్త అయిన పింగళుడు యీ నగరానికి తిరిగి వచ్చివుండాలి !\" అన్నాడు మంత్రి.\nకాని, రాజుగారి గదిని సమీపించేసరికి, అక్కడా కల్లోలంగానే వున్నది. \"నిజం చెప్పండి! మిమ్మల్నందర్నీ కొరతవేయించు తాను. నా అద్భుతాల సంచీ ఎక్కడ?” అంటున్నాడు రాజుగారు. ఆయనకెదురుగా, రాజుగారి వంటగదిలో పనిచేసే నౌకర్లంతా చేతులు కట్టుకుని నిలబడి వున్నారు.\nమంత్రి రావటం చూస్తూనే, రాజుగారు అతడికేసి తిరిగి, \" మంత్రి, వీళ్లనందరినీ కట్టకట్టి ఏనుగులచేత తొక్కించు. దుర్మార్గులు! నా మహత్తు గల సంచీని దొంగిలించారు!\" అన్నాడు వుద్రేకంగా.\n\"మహారాజా ! యింకా చాలా ఘోరాలు జరిగిపోయినై,\" అంటూ మంత్రి అన్ని సంగతులూ రాజుగారికి నివేదించాడు. అంతా విని రాజు మండిపోతూ, \" వెంటనే ప్రాసాదరక్షకుణ్ణి పిలిచి, యాభైమంది భటు లను వెంటబెట్టుకుపోయి, ఆ భవనంలో వున్నవారందరినీ పెడరెక్కలు విరిచికట్టి యిక్కడికి లాక్కు రమ్మను!” అని ఆజ్ఞాపించాడు.\n\"మహారాజా, సావధానంగా ఆలోచిం చండి !\" అంటూ మంత్రి యింకా ఏమో చెప్పబోయేంతలో, రాజు కస్సుమని లేచి, \" నువ్వు ఆ జాలరివాడికి రాజ్యం కట్టబెట్టి, మంత్రిత్వం వెలిగిద్దామని చూస్తున్నావా ఏం?” అన్నాడు తీవ్రంగా.\nమంత్రి మారు మాటాడలేకపోయాడు. అప్పుడే అక్కడికి వచ్చిన రాజప్రాసాద రక్షకుడు రాజుతో, \" మహారాజా ! ఆ పింగ ళుణ్ణి గుర్రానికి కట్టి యీడ్చుకురమ్మని సెలవా?” అని అడిగాడు.\n\" వాణ్ణి గుర్రానికి కట్టి యీడ్చుకు వచ్చినా, గాడిదకు కట్టి యీడ్చుకు వచ్చినా నాకొకటే. నాకు కావలసింది మహత్తు గల సంచీ, ధనాగారంనుంచి వాడు దోచుకు పోయిన డబ్బూ ! తెలిసిందా? యిక పో,” అన్నాడు రాజు కోపంగా.\nప్రాసాదరక్షకుడు సాయుధులైన యాభై మంది భటులను తీసుకుని పింగళుడి భవ నాన్ని సమీపించాడు. ప్రహరీద్వారం దగ్గిర పెద్ద రాతికుర్చీలో కూర్చుని, నీరెండలో జోగు తూన్న భల్లూకకేతుణ్ణి చూస్తూనే భటులు అదిరిపడి, \" అయ్యా ! వీడెవడో రాక్షసుడిలా వున్నాడు. ఆ ఏనుగుచెవులు చూడండి! అడవిపంది కోరల్లా వున్న వాడి దంతాలు చిత్తగించండి !\" అన్నారు వెనకడుగు వేస్తూ.\nప్రాసాదరక్షకుడు పకపకమంటూ నవ్వి, \"ఓరి అమాయకుల్లారా, భయపడకండి! వీడెవడో మనను భయపెట్టేందుకు, పగటి వేషగాడిలా అవన్నీ తగిలించుకున్నాడు!” అంటూ గుర్రాన్ని అదిలించి, భల్లూకకేతుణ్ణి సమీపించి, తన చేతగల యీటెతో అతడి భుజాన్ని పొడుస్తూ, \" అరే పొగరుబోతూ, కళ్లు తెరు! రాజప్రాసాదరక్షకుడు ఏతెంచాడు!\" అన్నాడు కోపంగా.\nభల్లూకకేతుడు కళ్ళు తెరుస్తూనే తన భుజానికి ఆనివున్న యీటెను ఒక చేత్తో గుంజుకుని, దానిని తిరగవేసి, ప్రాసాద రక్షకుణ్ణి డొక్కలో రెండు పోట్లు పొడిచి, కుయ్యోమంటున్న అతగాడి రెండు కాళ్ళూ పట్టుకుని గిరగిరా తిప్పి, దూరంగా నదిలో విసరివేశాడు.\nఈ దృశ్యం చూస్తూనే తతిమ్మా రాజ భటులు, ' అయ్యో, బాబో!' అని అరుస్తూ అక్కడినించి పిక్కబలంకొందికీ పారిపో సాగారు. భల్లూకకేతుడు వారికేసి ఓ తృటి కాలం చూసి చిరునవ్వు నవ్వి తిరిగి తన రాతికుర్చీలో కూర్చుని తృప్తిగా కళ్ళు మూసుకున్నాడు.\nపారిపోయిన భటులు హాహాకారాలు చేస్తూ రాజుగారిదగ్గిరకు వెళ్లి జరిగిన సంగతి చెప్పారు. అది విన్న రాజుకు ఆగ్రహం ముంచుకు వచ్చింది. \"ఓరి చవటల్లారా! ఒక్క అడివిజాతి మనిషిని పట్టుకురావటం మీవల్ల కాలేదన్న మాట, ఛీ!” అన్నాడు ఆయన. వెంటనే మంత్రి ముందుకు వచ్చి, \"మహారాజా ! తొందరపడకండి! వాడు అడివిజాతి మనిషి లేక రాక్షసుడో మనకు తెలియదు. ఆ జాలరి పింగళుడు మంత్ర వేత్త అని మీకు తెలియంది కాదుగదా ?” అన్నాడు వినయంగా.\n\" వాడెంత మంత్రవేత్త అయితేమాత్రం- ఆ జాలరి, అవంతినగర రాజునే ధిక్క రిస్తాడా ? వాడి తల నరికించి కోటకొమ్ముకు కట్టిస్తాను!” అంటూ, \" సేనానీ, సేనానీ!” అని చప్పట్లు చరిచాడు రాజు.\n\"మహారాజా !\" అంటూ సేనానాయకుడు ముందుకు వచ్చాడు. పింగళుడు కట్టిన భవనాన్ని నేలమట్టం చేసి, అక్కడ దొరికిన వారి నందరినీ బంధించి తేవలసిందిగా రాజు అతడికి ఆజ్ఞ యిచ్చాడు.\nసేనానాయకుడి ఉత్సాహానికి అంతు లేదు. యీమధ్య కొన్ని సంవత్సరాలుగా యుద్ధాలు లేకపోవడంతో అతడికి మతి పోయినట్టుగా వున్నది. యీ దెబ్బతో నదీ తీరంలో వున్న భవనాన్ని నేలమట్టం చేసి, అక్కడ దొరికినవారినందరినీ మనసారా చిత్రహింస చేయవచ్చుననుకున్నాడు. \" ఈ పింగళు డనేవాడికి చిన్న సైన్యం వుంటే ఎంత బాగుండును! బాహాబాహి ముష్టాముష్టి భీకర భయంకర ఘోర సంగ్రామం చేద్దునే!” అనుకున్నాడతడు.\nరెండువందలమంది ఆశ్వికులూ, మూడు వందలమంది కాలిభటులూ వెంట రాగా సేనానాయకుడు ఎంతో పటాటోపంతో బయలుదేరి పింగళుడి భవనాన్ని సమీ పించాడు. భల్లూకకేతుడు నిద్రపోతున్నట్టు నటిస్తూనే, ఒక కన్ను సగం తెరిచి సేనా నాయకుడి రాకను గమనిస్తున్నాడు. సేనా నాయకుడు ప్రహరీగోడ ద్వారాన్ని సమీ పించి, చేతనున్న యీటెను, భల్లూకకేతుడి కేసి గురిపెట్టి, \" ఏయ్, అడివిమనిషీ! మీ యజమాని ఎక్కడ? లే, లేచి నిలబడు!” అన్నాడు ఆజ్ఞాపిస్తున్నట్టు.\nభల్లూకకేతుడు అప్పుడే మెలుకువ వచ్చిన వాడిలా, ఒళ్ళు విరుచుకుంటూ లేచి నిలబడి సేనానాయకుడి కేసి దృష్టి సారించి, \" ఎవడురా పిలిచిన మానవాధ ముడు, నువ్వేనా?” అన్నాడు కోపంగా.\nఆ ప్రశ్నతో సేనానాయకుడు నిలువెల్లా భగ్గుమన్నాడు. అతడు యీటెను భల్లూక కేతుడి గుండెలకు బారుచేసి, గుర్రాన్ని ముందుకు దూకించాడు. భల్లూకకేతుడు తీరా యీటెమొన గుండెల్ని తాకబోయే సమయానికి పక్కకు అడుగు వేసి, గుర్రం మీద వున్న సేనానాయకుణ్ణి రెండు చేతుల తోనూ వొడిసి పట్టుకుని, రాతికుర్చీలో పడ వేసి పైనకూర్చుంటూ, చప్పట్లుచరిచాడు.\nవెంటనే బిలబిలమంటూ అతడి అను చరులు వివిధ రకాల రాతిఆయుధాలతో అక్కడికి పరిగెత్తుకువచ్చారు. వారికి పారిపో జూస్తున్న రాజభటులను చూపిస్తూ, \" ఈ పొగరుబోతులను దూదికింద ఏకి తాళ్ళు పేనండి!” అన్నాడు భల్లూకకేతుడు.\nభల్లూకకేతుడి అనుచరులు రాజుగారి ఆశ్వికులమీదా, కాలిభటులమీదా పడి తమ చేత గల రాతిఆయుధాలతో వాళ్ళను గొడ్లను బాదినట్టు బాదసాగారు. ఈ దృశ్యాన్ని చూసి భవనంలోని రెండో అంత స్తులో వున్న పింగళుడూ, తల్లీ, అన్నలూ పొట్టలు చెక్కలయేలా నవ్వుకున్నారు.\nబతికి బయటపడిన కొద్దిమంది రాజ భటులు కోటలోకి పరిగెత్తి, గోడుగోడు మంటూ జరిగినదంతా రాజుగారికి చెప్పారు. ఆ సరికి రాజుగారికి పింగళుడు మామూలు జాలరికాదని అర్థమైపోయింది. ఆయన కోపాన్ని తొక్కిపట్టుకుంటూ లేచి, తన మంత్రితో, \" మంత్రీ ! ఇది చాలా అవమాన కరం అయిన సంగతి. చావో బ్రతుకో నేనే స్వయంగా సైన్యాన్ని నడిపి ఆ పింగళుడితో పోరాడుతాను. నేను ఒకవేళ యుద్ధంలో మరణించటమే జరిగితే...నా ఒక్కగానొక్క కుమార్తె వకుళను నువ్వే అన్నివిధాలా కాపాడి, ఆమెకు తగిన వరుణ్ణి చూసి వివాహం జరిపించాలి,” అన్నాడు.\nమంత్రి ఓ క్షణకాలం ఆలోచించి, \"మహారాజా ! తమరు ఆగ్రహించక నే చెప్ప బోయేదాన్ని శాంతంగా వినాలని కోరు తున్నాను,” అన్నాడు.\n\" ఏమిటదీ ?\" అన్నాడు రాజు.\n\"పింగళుడు యువకుడు, అవివాహి తుడు. అతన్ని ఎరిగివున్న వారిద్వారా నాకు తెలిసినదేమిటంటే, అందచందాలలో ఏ రాజకుమారుడూ అతడికి సరిరాడని. ఐశ్వ ర్యంలో, శౌర్య సాహసాల్లోకూడా అతడికి అతడే సాటి. రాజకుమార్తెతో అతడికి వివాహం జరిపించటంద్వారా, మీకూ రాజ్యా నిక్కూడా పెద్ద ఉపద్రవం తప్పుతుంది!” అన్నాడు మంత్రి.\nరాజు కొంచెంసేపు ఆలోచించి, \"ఇది నాకు సమ్మతమే, మంత్రీ!” అన్నాడు. సంతోషంగా.\nమంత్రి సర్వలాంఛనాలతో వెళ్లి పింగ ళుడినీ, తల్లినీ కలుసుకుని రాజుగారి కోర్కె గురించి చెప్పాడు. రాజకుమార్తె సౌంద ర్యాన్నిగురించి లోగడే వినివున్న పింగళుడు వివాహానికి అంగీకరించాడు.\nతరవాత కొద్దిరోజులకే రాజకుమార్తె వకు ళకూ పింగళుడికీ వైభవంగా వివాహం జరి గింది. మహామాంత్రికుడైన పద్మపాదుడు వివాహానికి వచ్చి వధూవరులను ఆశీర్వ దించాడు. కొంతకాలానికి రాజు మరణిం చగా, పింగళుడే అవంతీనగరానికి రాజై, చాలా సంవత్సరాలు ప్రజలకు యిష్టుడుగా రాజ్యపాలనచేశాడు. – (అయిపోయింది)",
            "book_page_end": 16
        },
        {
            "title": "పలకని దేవుడు",
            "book_page_start": 17,
            "pdf_page_start": 31,
            "pdf_page_end": 38,
            "author": "చందమామ బృందం",
            "genre": "బేతాళ కథలు",
            "moral": "నిస్వార్థమైన భక్తి, విశ్వాసమే నిజమైన దైవ మహిమకు ఆధారం. దైవం పేరుతో జరిగే మోసాలను నమ్మకూడదు.",
            "keywords": [
                "విశ్వాసం",
                "బేతాళుడు",
                "విక్రమార్కుడు",
                "మోసం",
                "పూజారి"
            ],
            "characters": [
                "విక్రమార్కుడు",
                "బేతాళుడు",
                "సత్యపాలుడు",
                "ఆంజనేయస్వామి",
                "ముసలి భక్తురాలు (మోసగాడు)",
                "శ్రీరాముడు"
            ],
            "locations": [
                "భద్రావతీనగరం",
                "రామాలయం",
                "శ్మశానం"
            ],
            "content": "విసుగుచెందని విక్రమార్కుడు చెట్టువద్దకు తిరిగివెళ్లి, చెట్టుమీదినుంచి శవాన్ని దించి భుజాన వేసుకుని, మరొకమారు మౌనంగా శ్మశానానికేసి నడవసాగాడు. అప్పుడు శవం లోని బేతాళుడు, \" రాజా, మనిషికి అన్నిటి కన్న ముఖ్యమైనది విశ్వాసం. ఎటువంటి పరిస్థితుల్లోనూ మనిషి తన విశ్వాసాన్ని కోల్పోరాదు. పూర్వం సత్యపాలుడనే యువ కుడు విశ్వాసాన్ని కోల్పోయి ఎంత పొర పాటు చేశాడో చెబుతాను విను,\" అంటూ ఇలా చెప్పసాగాడు :\nపూర్వం భద్రావతీనగరంలో ఒక రామాలయం ఉండేది. ఆ ఆలయంలో గల శ్రీరాముడు అపూర్వమైన మహిమలు గల దేవుడు. ఆయన తన పూజారిద్వారా భక్తుల సందేహాలను తీర్చేవాడు; వారికి కలగ బోయే కష్టాలను తొలగించేవాడు. ఒక్కొక్క సారి దేవుడి కంఠం స్వయంగా మాట్లాడేది.\nఅలా జరిగినప్పుడు ఆలయంలో ఉన్నవారు భ క్తితన్మయత్వంలో ముణిగి పరవశులై పోయేవారు.\nఈ ఆలయానికి ఆంజనేయస్వామి అనే ఆయన పూజారిగా ఉండేవాడు. ఆయనను ప్రజలు హనుమంతుడి అపరావతారంగా భావించి పూజించేవారు.\nభద్రావతీ రామాలయం పేరుప్రతిష్ఠలు దేశదేశాలా వ్యాపించటంవల్ల ఎక్కడెక్కడి నుంచో ప్రజలు స్వామిని దర్శనంచేసుకునే టందుకు వచ్చేవారు. ఈ యాత్రికుల మూలంగా భద్రావతీ నగరంకూడా ఆర్థి కంగా బాగుపడి ఒక మహానగరమయింది.\nఇలా ఉండగా పూజారి అయిన ఆంజ నేయస్వామికి జబ్బుచేసి కొద్ది రోజులకు శ్రీరామచంద్రమూర్తిలో ఐక్యమయాడు. ఆలయానికి మరొక పూజారిని ఏర్పాటు చేయవలిసి వచ్చింది. ఇందుకుగాను సత్య పాలుడనే యువకుణ్ణి నియమించారు.\nసత్యపాలుడు పసితనం నుంచికూడా గొప్ప రామభక్తుడు. అతనికి రామనామ సంకీర్తన తప్ప మరొక యావ లేదు. అదీగాక అతనికి అర్చనచేసే పద్ధతి అంతా తెలుసు. అందుచేత సత్యపాలుడు రామాలయానికి అర్చకుడు కావటం అందరికీ నచ్చింది.\nఅయితే ఒక పెద్ద ప్రమాదం జరిగింది. సత్యపాలుడు అర్చకుడైనది మొదలు స్వామివారు మౌనందాల్చారు. ఎప్పటిలాగా భక్తులు వచ్చి దేవుణ్ణి రకరకాల ప్రశ్నలు అడుగుతూనే ఉన్నారు; కాని వారికి ఏయే సమాధానాలు చెప్పాలో స్వామివారు తన అర్చకుడికి చెప్పలేదు; స్వామివారి కంఠం వినిపించటమనేది మొదలే లేకుండా పోయింది.\nఈ మార్పు చూసి సత్యపాలుడు చాలా ఆవేదనపడ్డాడు. \"స్వామీ, నా వల్ల ఏమి అపచారం జరిగింది? నువ్వెందుకు పల కవు? మౌనం వహించకపోతే, నన్ను శిక్షించ రాదా?” అని అతను దేవుణ్ణి ఎన్నో విధాల వేడుకున్నాడు. అప్పటికీ శ్రీరామచంద్ర మూర్తి పలకలేదు.\nసత్యపాలుడు నగరంలోని పెద్దలతో, \" ఇంత మహిమగల దేవుడు మౌనం వహించాడంటే తప్పు నాలోనే ఉండి ఉండాలి!” అన్నాడు.\n\"ఆవును, నాయనా, తప్పు నీదే అయి ఉండాలి. దాన్ని ఎలాగైనా సరిచేసుకుని స్వామివారి దయ సంపాదించుకో. లేకపోతే మన ఆలయానికి గల ప్రతిష్ఠ కాస్తా పోతుంది. యాత్రికులు రావటం మానేస్తారు. మన నగరానికే అరిష్టం చుట్టుకుంటుంది!\" అన్నారు పెద్దలు.\nసత్యపాలుడికి మతిపోయినట్టయింది. అతను ఆలయానికి తిరిగి వెళ్లి వెర్రివాడి లాగా గుడివాకిట కూచుని ఏదో ఆలోచించ సాగాడు. అప్పుడే గుడికి వచ్చేవారి సంఖ్య తగ్గిపోతున్నది.\nమధ్యాన్నం వేళకు గుడి నిర్మానుష్య మయింది. ఎవరో వస్తున్న అలికిడి విని సత్యపాలుడు తల ఎత్తి ఒక ముసలిదాన్ని చూశాడు. ఆ ముసలిదాన్ని అతను ఎరు గును. ఆమె ఒక భక్తురాలు. తరుచు ఆలయం ఆవరణలో కనబడుతూ ఉంటుంది. అప్పుడప్పుడూ చీపురుతో ఆవ రణ చిమ్ముతుంది, చెట్లకు నీళ్లు పోస్తుంది.\nఆ ముసలిది సత్యపాలుణ్ణి సమీపించి, \"ఏం, నాయనా, స్వామి పలకటంలేదా?” అని అడిగింది.\n\"లేదు, తల్లీ! ఏం చెయ్యాలో నాకు పాలుపోవటం లేదు!\" అన్నాడు సత్య పాలుడు నిట్టూర్చి.\n\"దిబ్బెంలో నుంచి ఒక వంద రూపా యలు తీసి ఇచ్చావంటే దేవుడు పలికే మార్గం చెబుతాను!\" అన్నది ముసలిది.\nఈ మాటలు విని సత్యపాలుడు మండి పడి, \" ఛీ, ముసలి తొత్తా! నువ్వేమో భక్తు రాలివనుకున్నాను ! లంచం తీసుకుని భగ వంతుడి అనుగ్రహం సంపాదిస్తావా? పో అవతలికి!” అని కసిరాడు.\nముసలిది ఆగ్రహించకుండానే వెళ్లి పోయింది. ఆ మర్నాడు అదే వేళకు ఆమె మళ్లీ సత్యపాలుడి వద్దకు వచ్చి, \"రెండు వందల రూపాయలు ఇచ్చెయ్యి! స్వామి పలికే దారి చెబుతాను. నిష్కారణంగా చెడిపోకు !” అన్నది.\nసత్యపాలుడు ఆమెను మళ్లీ తిట్టి పంపాడు. కాని తరవాత అతనికి ఒక విధ మైన అనుమానం పట్టుకున్నది. భగవం తుడు తనను ఈ విధంగా పరీక్షిస్తున్నాడేమో! ఈ ముసలిదానికి లంచం ఇవ్వటం స్వామి దృష్టిలో తప్పు కాదేమో!\nఈ అనుమానం మనసులో పడటంవల్ల మూడోనాడు ముసలిది రాగానే, \" అవ్వా, నువు కోరినది ఇస్తాను. స్వామివారు పలికే మార్గం చెప్పు!\" అని ప్రాధేయపడి అడిగాడు.\n\"దిబ్బెంలో నుంచి మూడువందల రూపా యలు తీసి ఇయ్యి,” అన్నది ముసలిది.\nసత్యపాలుడు అలాగే చేసి, \" ఏం చెయ్యాలో చెప్పు!\" అన్నాడు.\n\"మూర్ఖుడా, నీకు గడ్డాలూ మీసాలు రానట్టే బుద్ధికూడా పెరగలేదు. ఇంత కాలమూ పలికినది ఎవరనుకున్నావు? నేనే! నేనూ ఆంజనేయస్వామీ కలిసి భక్తు లకు కావలిసినవన్నీ చెప్పాం! విగ్రహం వెనక భూమిలో ఒక చిన్న మాళిగ ఉన్నది. అందులో నేను దాక్కుని మాట్లాడుతూ ఉంటాను. నన్ను కనిపెట్టి ఉన్నావంటే నీకుకూడా సహాయం చేస్తాను!\" అన్నది ముసలిది.\nసత్యపాలుడి హృదయం నీరు కారిపోయి నట్టయింది. \" నీతో నాకు పనిలేదు, వెళ్లు!\" అని ముసలిదాన్ని పంపేసి, సత్యపాలుడు అప్పటికప్పుడే గుడినుంచి బయటికి వచ్చేసి, ఎటో వెళ్లిపోయాడు. ముసలిది చెప్పిన మాటలతో అతనికి రాముడి మహిమలోనూ, ప్రజలను వంచించే పూజారులలోనూ, ఆల యాలలోనూ పూర్తిగా నమ్మకం పోయింది.\nఅతను భద్రావతీనగరంలో ఎవరితోనూ చెప్పకుండా వెళ్లిపోయి దేశదేశాలూ తిరి గాడు. ముష్టి ఎత్తి, కూలిపని చేసి ఏదో విధంగా పొట్టపోసుకుంటూ అనేక నెలల పాటు దేశసంచారం చేశాడు. అయితే భద్రా వతి వదిలాక అతను ఒక్క గుడిలోకూడా అడుగుపెట్టలేదు, ఒక్కసారికూడా దేవుణ్ణి స్మరించలేదు.\nరెండేళ్లు గడిచింది. ఒకనాడు చీకటిపడి సత్యపాలుడు ఒక గ్రామంలో ఉన్న సత్రా నికి చేరాడు. అతను సత్రం అరుగుమీద చేరి విశ్రాంతి తీసుకుంటుండగా, సమీపంలో కొందరు మనుషులు భద్రావతీ రామచంద్ర మూర్తి మహిమను కొనియాడుతూ ఉండటం అతని చెవుల పడింది.\nఅతను ఆశ్చర్యంతో వారిని సమీపించి, \"అయ్యా, భద్రావతీ రామచంద్రమూర్తి నిజంగా మహిమగల దేవుడేనా?\" అని అడిగాడు.\n\"అలా అడుగుతావేం; నాయనా? భద్రా వతీ రాముడి మహిమ తెలియని మనుషులు కూడా ఉన్నారా? మరీ కొత్తపూజారి వచ్చాక స్వామి మహిమ చెప్పతరం కాకుండా ఉన్నది. అతను వచ్చిన కొత్త లోనే, ఆ ఆలయంలో ఉండే ముసలిది గొంతుకు రూపాయి అడ్డంపడి చనిపోతుం దని దేవుడు పలికాడు. అక్షరాలా అలాగే జరిగింది!” అన్నాడు మాట్లాడేవారిలో ఒక బాటసారి.\n\" అయితే ఇప్పుడా ఆలయానికి పూజారి ఎవరండీ?” అని సత్యపాలుడు బాటసారు లను అడిగాడు.\n\"చాలా చిన్నవాడు. పేరు సత్యపాలు డుట! అతని ముఖాన ఏమి తేజస్సు!” అన్నారు బాటసారులు.\n\"సత్యపాలుడా? నా పేరూ సత్య పాలుడే!\" అన్నాడు సత్యపాలుడు.\nమసక చీకటిలో బాటసారులు సత్య పాలుణ్ణి పరకాయించి చూసి, \" ఆశ్చర్యం! ఆ మనిషి పేరు పెట్టుకోవటమే గాక మనిషివి కూడా అచ్చగా ఆ అర్చకుణ్ణి పోలి ఉన్నావే!” అన్నారు.\nతాను ఆలయాన్ని వదలి వచ్చేశాక తన పేరు గలవాడే, తనలాటివాడే అర్చకుడుగా ఉండటమూ, దేవుడు పలుకుతూ ఉండ టమూ తెలుసుకుని సత్యపాలుడు, \"ఇందులో గొప్ప మోసమో, గొప్ప మహిమో ఉండాలి!\" అనుకున్నాడు.\nమర్నాడే బయలుదేరి అతను భద్రావతికి వెళ్లి నేరుగా రామాలయం చేరుకున్నాడు. ఆలయం దగ్గిర జనం ఇసకవేస్తే రాలటం లేదు. వారిని తోసుకుంటూ సత్యపాలుడు ఆలయం లోపలికి వెళ్లాడు. అతన్ని చూసిన వాళ్లు, \"అర్చకుడికి దారి ఇవ్వండి!” అని అరిచారు.\nఆలయంలో అచ్చగా తనను పోలిన మనిషే అర్చకుడుగా పని చేస్తూండటం సత్యపాలుడి కంటపడింది. అంతేకాక, ఆ అర్చకుడు తనను దగ్గిరికి రమ్మని పిలిచి నట్టు వినపడింది. సత్యపాలుడు అర్చకుణ్ణి సమీపించాడు.\n\" ఎవరో వంచకురాలు నా పేర ప్రజ లను మోసం చేసిందని విని, నాలో విశ్వాసం లేకుండా వెళ్లిపోవటం భావ్యమేనా, నాయనా? చూడు, నీవు లేనందున నీ పని యావత్తూ నేను చెయ్యవలిసి వచ్చింది!” అన్నాడు అర్చకుడు.\nతనతో మాట్లాడుతున్నది శ్రీరామ చంద్రుడేనని సత్యపాలుడు గ్రహించాడు. \" నా అపచారం మన్నించు, స్వామీ! ఇక విడవకుండా నీ సేవ చేస్తాను!\" అన్నా డతను పూజారితో.\n\" నాకు నీ సేవ అవసరంలేదు నాయనా ! నాలో విశ్వాసం ఉంచి ప్రజలసేవ చెయ్యి!” అంటూ పూజారి ఒక్కసారి దేదీప్యమానంగా వెలిగి అంతర్ధానమైనాడు. సత్యపాలుడు తిరిగి ప్రపంచంలోకి వెళ్లిపోయాడు. ఆ తర వాత ఆ ఆలయంలో దేవుడి గొంతు విన్న వారు లేరు. క్రమంగా ఆ ఆలయాన్ని గురించి ప్రజలు చెప్పుకోవటంకూడా మానే శారు. కాలక్రమాన భద్రావతీ రామాలయం శిథిలమైపోయింది.\nబేతాళుడీ కథ చెప్పి, \" రాజా, నాకొక సందేహం : సత్యపాలుడు తనకు పూజారిగా పనిచేయ్యటానికి శ్రీరామచంద్రుడు ఎందుకు ఒప్పలేదు? అతను తనయందు విశ్వాసం లేకుండా వెళ్లిపోయాడన్న కోపంచేతనా? భద్రావతీ రామాలయం మహిమలు కోల్పోవటానికి కారకుడు సత్యపాలుడా ? లేక ఆ ఆలయంలో అర్చన పొందిన శ్రీరాముడా? ఈ సందేహాలకు సమా ధానాలు తెలిసికూడా చెప్పకపోయావో నీ తల పగిలిపోతుంది !” అన్నాడు.\nదానికి విక్రమార్కుడు, \"సత్యపాలుడికి తనయందు విశ్వాసం పోయిందని శ్రీరాముడు అతనిపై ఆగ్రహించిన మాట అబద్ధం. ఆగ్ర హించినవాడైతే అతని రూపంలో అర్చ కుడుగా పనిచేసి అంతకాలం మహిమ ప్రదర్శించి ఉండడు. సత్యపాలుడికి తనలో తిరిగి విశ్వాసం కలగగలందులకే శ్రీరాముడు ఆ ఆలయంలో మహిమలు ప్రదర్శించాడు. అంతకు పూర్వం ఆ ఆలయంలో కనబడిన మహిమలన్నీ మోసంతో కూడుకున్నవే. భగ వంతుడు నిజమైన మహిమలు ప్రదర్శించి నది కేవలం తన భక్తుడైన సత్యపాలుడి కోసం మాత్రమే. అందుచేత ఆ ఆలయం వున్నట్టుండి మహిమలు కోల్పోవటం సత్య పాలుడి తప్పూ కాదు, శ్రీరాముడి తప్పూ కాదు!\" అన్నాడు.\nరాజుకు ఈ విధంగా మౌనభంగం కలగ గానే బేతాళుడు శవంతోసహా మాయమై మళ్లీ చెట్టెక్కాడు. —(కల్పితం)",
            "book_page_end": 24
        },
        {
            "title": "అద్భుత దీపం-10",
            "book_page_start": 25,
            "pdf_page_start": 39,
            "pdf_page_end": 44,
            "author": "బి. ప్రసాదరావు",
            "genre": "ఫాంటసీ ధారావాహిక",
            "moral": "కేవలం అద్భుత శక్తులు ఉన్నంత మాత్రాన సుఖం దక్కదు. తెలివిగా వ్యవహరించి, శత్రువుల కుట్రలను ఎదుర్కొన్నప్పుడే నిజమైన శాంతి లభిస్తుంది.",
            "keywords": [
                "అలాదీన్",
                "మాంత్రికుడు",
                "అద్భుతదీపం",
                "భూతం",
                "కుట్ర"
            ],
            "characters": [
                "అలాదీన్",
                "అలాదీన్ భార్య (రాజకుమార్తె)",
                "అలాదీన్ తల్లి",
                "దీపం భూతం",
                "యోగిని (మొరాకో మాంత్రికుడి తమ్ముడు)"
            ],
            "locations": [
                "మొరాకో",
                "కాకసస్ పర్వతాలు"
            ],
            "content": "[ రాజకుమార్తె అజ్ఞానంవల్ల అద్భుతదీపాన్ని కోల్పోయిన అలాదీన్ తన ఉంగరంలోని భూతం సహాయంతో, మొరాకోలో ఉన్న తన భార్యను చేరుకుని, మాయోపాయంచేత మాంత్రికుణ్ణి హతమార్చి, తన భార్యనూ, భవనాన్నీ తెచ్చుకుని, తిరిగి రాజుగారి మన్నన లకు పాత్రుడై సుఖంగా ఉంటున్నాడు. అతని కష్టాలన్నీ గట్టెక్కినట్టే కనపడ్డాయి. కాని—]\nకొద్దిమాసాలు గడిచాయి. ఒక పేద దర్జీ వాడి కొడుకుగా జీవితం ప్రారంభించిన అలాదీన్ మహారాజులకుకూడా లేని వైబో గాలతో తులతూగుతూ, తన భార్యతోనూ, తల్లితోనూ సుఖంగా కాలం గడుపుతున్నాడు.\nఒకనాడతను తన భవనంలోని స్ఫటిక శాల గవాక్షంవద్ద నిలబడి తోటను చూస్తూన్నసమయంలో అతని భార్య వచ్చి అతని చెంత నిలబడి, \"భగవంతుడి అను గ్రహంవల్ల మనకే లోటూ లేదుగాని, మనకు పిల్లలు కలిగే జాడలేమీ లేకపోవటం నన్ను బాధిస్తున్నది. ఈ నగరానికి ఫత్మా అనే ఒక యోగిని వచ్చివున్నదట. ఆమె తాకితే ఎంతటి గొడ్రాళ్లకూ పిల్లలు పుడుతారట. ఆమెను ఒకసారి మన ఇంటికి పిలి పిస్తామా?” అని అడిగింది.\nఅలాదీన్ ఇందుకు సమ్మతించటమేగాక, ఆ యోగినిని తన ఇంటికి తీసుకురావటానికి నలుగురు బానిసలనుకూడా పంపాడు. యోగిని వచ్చింది. ఆమె ముఖం కప్పుకుని వున్నది. ఆమె మెడలో మూడుపేటల రుద్రాక్షమాలలున్నాయి.\nరాజకుమార్తె యోగినికి ఎదురువెళ్లి నమస్కారం చేసింది. యోగిని ఆమెను ఆశీర్వదించింది. రాజకుమార్తె ఆమెను సగౌరవంగా కూచోబెట్టి, \" అమ్మా, మీ ఆశీర్వాదం ఊరికే పోదు. ఎందుకంటే మీ వంటి భక్తుల మాటలు భగవంతుడు ఆల కిస్తాడు. నాకొక్క చిన్న కోరిక వున్నది. నాకు పిల్లలు కావాలి. అందుకోసం నేనేం చెయ్యాలో సెలవియ్యండి. ఏమిచెయ్యటాని కైనా నేను సిద్ధంగానే వున్నాను. నాకీ ఉపకారం చేశారంటే మీకు ఎన్నో బహు మానాలిస్తాను. ఇలాంటి వాటితో మీకు ఏమీ నిమిత్తం లేదని నేనెరుగుదును. నేనిచ్చే బహుమానాలు ఒకవేళ మీకు పనికిరాకపోతే మీ ఆదరానికి పాత్రులైన పేదసాదల కివ్వ వచ్చు,” అన్నది.\nరాజకుమార్తె ఈవిధంగా మాట్లాడు తుంటే యోగిని కళ్లలోకి ఒక వికృతమైన కాంతి వచ్చింది. ఆమె ముఖం జేవురిం చింది. ఆమె శరీరంలో ఏదో ఒక ఆనందం ఉబికివస్తున్నట్లుగా కనబడింది. ఆమె నోరు విప్పి ఏమీ అనకుండా, తన చేతులను రాజ కుమార్తె నెత్తిన పెట్టి, ప్రార్థన చేస్తున్నదాని లాగా గొణిగింది. ఆతరవాత ఆమె, \"కుమారీ, భగవంతుడి దయవల్ల నీవు పిల్లల తల్లివి కావటానికి ఒక ఉపాయం తోచింది గాని, దాన్ని ఆచరించటం నీకు అసంభవ మనుకుంటాను,” అన్నది.\nరాజకుమార్తె యోగిని కాళ్లపైబడి, \"తల్లీ, నాభర్త అయిన అలాదీన్కు అసాధ్య మంటూ ఏమీలేదు. నేను ఏంచెయ్యాలో చెప్పండి. లేకపోతే మీ పాదాలదగ్గిరే నా ప్రాణాలు కాస్తా పోతాయి ” అన్నది.\nయోగిని ఒక వేలు ఎత్తిపట్టి, \"అమ్మాయీ, నీకు పిల్లలు కలగాలంటే అందుకు ఒకటే మార్గం వున్నది. కాకసస్ పర్వతశిఖరాలలో వుండే గండభేరుండ పక్షియొక్క గుడ్డును తెచ్చి మీ బురుజులో వేలగట్టించు. దాని కేసి రోజూ చూస్తూవచ్చావంటే నీకు తప్పక గర్భం నిలిచి పిల్లలు కలుగుతారు. ఇదే నా సలహా!\" అన్నది.\n\"తల్లీ, నాకు గండభేరుండపక్షి ఏమిటో, దాని గుడ్డేమిటో తెలియదు. కాని అటు వంటిది ప్రపంచంలో ఎక్కడ వున్నా దాన్ని నా భర్త తప్పక తీసుకురాగలడని నా నమ్మకం. ఆయన ఎన్నో అద్భుతాలు చేయ గలడు,” అన్నది రాజకుమార్తె.\nయోగిని వెళ్లిపోవటానికి లేచింది. ఆ పూటకు తన ఆతిథ్యం స్వీకరించమని రాజ కుమార్తె ఆమెను ప్రాధేయపడింది. కాని యోగిని వినక, \"ఇంకా ఎందరో అభాగ్యులు నాకోసం వేచివున్నారు. వారి కోరికలు నెర వేర్చాలి, వారి కష్టాలు తొలగించాలి. కాని దైవానుగ్రహం వుంటే రేపు మళ్లీ కనిపించి నీ క్షేమసమాచారాలు తెలుసుకుంటాను!\" అని తొందరగా వెళ్లిపోయింది.\nఆమె వెళ్లిపోయిన కొంతసేపటికి అలా దీన్ తిరిగివచ్చి తన భార్యముఖాన విచార చ్ఛాయ లుండటం గమనించి, \"ఏం జరిగింది? ఎందుకు అలా విచారంగా వున్నావు?” అని ఆత్రంగా అడిగాడు.\n\" కాకసస్ పర్వతాలమీదినుంచి గండ భేరుండపక్షి గుడ్డు వెంటనే తెప్పించండి. లేకపోతే నా ప్రాణాలు నిలవవు,\" అన్నది రాజకుమార్తె.\nఅలాదీన్ నవ్వుతూ, \" వెర్రిదానా, నీ ప్రాణాలు అంత సులువుగా నిలిచేటట్టయితే నువు ఆదుర్దాపడవలిసిన అవసరంలేదు. ఆ గుడ్డు ఇప్పుడే తెప్పిస్తాను. కాని దానితో ఏంచెయ్యబోతున్నావు?” అని అడిగాడు.\n\"దాన్ని మన బురుజులోపల వేళ్లాడ గట్టి రోజూ దానికేసి చూస్తూండమని యోగిని చెప్పింది. అలా చేస్తే పిల్లలు పుడతారట,” అన్నది రాజకుమార్తె.\n\" సరే, దాన్ని ఇప్పుడే తెప్పిస్తాను!\" అన్నాడు అలాదీన్.\nఅతను తన గదిలోకి వెళ్లి అద్భుతదీపాన్ని పైకితీసి, రుద్దాడు. భూతం ప్రత్యక్షమై, \" ఏమిసెలవు?” అన్నది.\n\" కాకసస్పర్వత శిఖరాలపైన వుండే గండభేరుండపక్షి గుడ్డు వెంటనే కావాలి, తీసుకురా!\" అన్నాడు అలాదీన్.\nఈ మాటలు అలాదీన్ నోటినుంచి వెలు వడ్డాయో లేదో, దీపంభూతం శివం ఎత్తి నట్టు కంపించిపోతూ, భవనమంతా దద్దరిల్లే టట్టుగా ఒక పెద్ద బొబ్బపెట్టి, \"మూర్ఖుడా ! పరమనీచుడా! ఏమిటి నువ్వనేది? మా భూతాలకు రాజైన గండభేరుండ పక్షి సంతా నాన్ని తీసుకురమ్మంటావురా? ఉంగరం రక్షిస్తూ వుండకపోతే ఈపాటికి నిన్ను భస్మీ పటలం చేసివుందును,” అని అరిచింది.\nఅలాదీన్ కంగారుపడ్డాడు. \" భూతమా, నాపైన ఆగ్రహించకు. నిన్నీపని చెయ్య మన్నది నాకోసం కాదు, నా భార్యకోసం. ఒక గొప్ప సిద్ధురాలు చెప్పగా నా భార్య సంతానాభిలాషతో ఈ కోరిక కోరింది. అందు చేత మాపై ఆగ్రహించకు,” అన్నాడు.\nవెంటనే భూతం శాంతించి, \"ఓ అలా దీన్, ఇది నీ కోరిక కాకపోవటం మంచి దయింది. ఈ ఆలోచన మరొక నీచుడిది. లేకపోయినట్టయితే నువూ, నీ భార్యా, నీ భవనమూ సర్వనాశనమై ఉండవలిసిందే. నువు సిద్ధురాలని చెప్పే మనిషి మరెవరో కాదు, మొరాకో మాంత్రికుడి తమ్ముడు. చూడటానికి మూడు మూర్తులా అన్నలాగే ఉంటాడు. దుర్మార్గంలో అన్నకు ఏమీ తీసిపోడు. తన అన్న నీ చేతిలో చచ్చాడని తెలిసి, నీపై పగ తీర్చుకునేటందుకు వాడు మొరాకో నుంచి వచ్చి, ఈ ఎత్తు వేశాడు. ఈ రహస్యం నీకు చెప్పేశాను గనక నువు వాడి విషయంలో సావధానుడవై ఉండు!” అని చెప్పి, అంతర్ధానమయింది.\nఅలాదీన్ మండిపడ్డాడు. అతను తన భార్య వద్దకు తిరిగివెళ్లి, \" గండభేరుండపక్షి గుడ్డును తెప్పించేలోపుగా ఆ యోగిని చెప్పే దేమిటో నేను స్వయంగా వినటం చాలా అవసరం. అందుచేత ఆమెను ఇంకొకసారి పిలిపిస్తావా? ఆమె వచ్చేసరికి నేను తెరల వెనక దాగి ఉంటాను. ఆ గుడ్డుతో ఏం చెయ్యాలో మరొకసారి ఆమెచేత చెప్పించు. ఆవిడ మొదట చెప్పిన విషయాలు మరిచి పోయానని చెప్పు,” అన్నాడు.\nరాజకుమార్తె అలాగేనని యోగినికోసం కబురుపంపింది. యోగిని వచ్చింది. ఆమె రాజకుమార్తెను సమీపించే సమయంలో అలాదీన్ తెరవెనకనుంచి ఆ కపటయోగిని పైకి ఒక్క దూకు దూకి, తన కత్తితో ఆ మాయావి తల కిందపడగొట్టాడు.\n\" అయ్యో, అన్యాయంగా యోగినిని చంపి, ఎంత పాపకార్యం చేశారు!\" అని రాజకుమార్తె ఆవేశంతో అన్నది.\nఆలాదీన్ చిరునవ్వు నవ్వి, తెగి పడి పోయిన యోగిని తలమీదినుంచి ముసుగు తొలగించాడు. ఆ ముఖాన గడ్డాలూ, మీసాలూ ఉండటం చూసి రాజకుమార్తె ఆశ్చర్యపడింది, భయపడిందికూడా.\nఅలాదీన్ ఈ మాయయోగినిని గురించి వివరంగా చెప్పి, \"భగవంతుడు మనపట్ల దయగా ఉండబట్టే ఈ ఆఖరు శత్రువును కూడా వదిలించుకోగలిగాం. ఇక మనం ఎవరికీ భయపడవలిసిన అవసరం లేదు. ఇంతటితో మన కష్టాలు నిజంగా తీరిపోయి నట్టే!” అన్నాడు.\nఆతరవాత అలాదీన్కు చాలామంది పిల్లలు కలిగారు.\nముసలిదైపోయిన అలాదీన్ తల్లి ఎంతో మంది మనమలనూ, మనమరాళ్లనూ ఎత్తు కున్నది. వారంతా చాలా కాలంపాటు సుఖంగా జీవితం వెళ్లబుచ్చారు. — [ అయిపోయింది]",
            "book_page_end": 30
        },
        {
            "title": "గుణవతి",
            "book_page_start": 31,
            "pdf_page_start": 45,
            "pdf_page_end": 46,
            "author": "చందమామ బృందం",
            "genre": "నీతి కథ",
            "moral": "పొదుపు, యుక్తి, మరియు సద్గుణాల ద్వారా పేదరికాన్ని జయించవచ్చు మరియు జీవితంలో విజయం సాధించవచ్చు.",
            "keywords": [
                "గుణవతి",
                "పొదుపు",
                "యుక్తి",
                "పరీక్ష",
                "వర్తకుడు"
            ],
            "characters": [
                "శక్తిసారుడు (వర్తకుడు)",
                "గుణవతి",
                "వృద్ధురాలు (అవ్వ)"
            ],
            "locations": [
                "కాంచీపురం",
                "కావేరీతీరం"
            ],
            "content": "పూర్వం కాంచీపురంలో శక్తిసారుడనే వైశ్య యువకుడుండేవాడు. తండ్రి తాతలనుంచీ వస్తున్న వర్తకంలో అతను లక్షలకొద్దీ ధనం సంపాదించాడు. ఇరవయ్యో 'యేట అతనికి పెళ్ళాడాలనిపించింది.\n\"గృహిణః ప్రియహితాయ దారగుణాః\" (భార్య గుణాలే గృహస్థుకు ప్రియాన్నీ, హితాన్నీ చేకూర్చుతాయి) అని అతను విని ఉన్నవాడు కావటంచేత శక్తిసారుడు సద్గుణవతి అయిన భార్యనే పెళ్లాడ నిశ్చ యించుకున్నాడు. అందుచేత తనకు తగిన కన్యను తానే వెతుక్కునే ఉద్దేశంతో అతను దేశాలమీద బయలుదేరాడు.\nశక్తిసారుడికి సాముద్రికం తెలుసును. సాముద్రికం చెప్పే మిషమీద అతను ఎంతో మంది కన్యల చేతులు చూశాడు. మంచి లక్షణాలు గల పిల్లగా కనిపించిన కన్యలకు అతను ఒక చిన్న పరీక్ష పెట్టేవాడు.\nఅతను ఈ ప్రయాణంలో తనవెంట రెండు శేర్ల వడ్లు తీసుకువెళ్ళాడు. ఆ వడ్లను తనకు నచ్చినట్టు కనపడిన పిల్ల కిచ్చి, \" అమ్మాయీ, యీ వడ్లతో నాకీ పూట భోజనం వండి పెడతావా?” అని అడిగే వాడు. ఈ మాట విని కొందరు అతన్ని చూసి వెర్రివాడన్నట్టుగా నవ్వారు. మరి కొందరు ఆశ్చర్యపడి, \" అది ఎలా సాధ్య మవుతుంది?” అన్నారు. కాని ఒక్కరు కూడా ఆ పని చేయలేకపోయారు.\nఇలా కన్యలను చూసుకుంటూ వెళ్లగా వెళ్లగా అతనికి ఒకనాడు కావేరీతీరాన ఒక కుటీరంలో గుణవతి అనే ఒక పిల్లా, ఆమెను సాకుతున్న ఒక వృద్ధురాలూ కనిపిం చారు. వారు నిరుపేదలు.\nశక్తిసారుడు గుణపతి చెయ్యి చూసి, ఆమెలో మంచి లక్షణాలుండటం గమనించి, \" అమ్మాయీ, నాదగ్గిర వడ్లున్నాయి. వాటితో నాకీపూట భోజనం వండి పెడతావా?” అని అందరినీ అడిగినట్టే ఆమెనుకూడా అడిగాడు.\nగుణవతి ఈ మాట విని నవ్వనూ లేదు, ఆశ్చర్యపడనూ లేదు. ఆమె అతను కోరి నట్టుగా ఆ వడ్లతో భోజనంచేసి పెట్టటానికి ఒప్పుకున్నది.\nఆమె వడ్లు తీసుకుని తడిపి ఆరబెట్టి, దంచి చెరిగి ఊక తీసింది. ఆ ఊకను అవ్వకిచ్చి, \"దీన్ని బంగారు పనివాళ్లకు అమ్మి ఆ డబ్బులతో ఆటే పచ్చివీ, ఆటే ఎండువీ కాని కట్టెలూ, ఉసిరిపప్పూ పట్టుకురా,” అన్నది.\nఅవ్వ అలాగే చేసింది. గుణవతి బియ్యం కడిగి పొయి వెలిగించి ఎసరు పెట్టింది. బియ్యం చిమడగానే వార్చి గంజి తీసి, అందులో కొంచెం ఉప్పువేసి, ఉసిరిపప్పు నూరి ముద్దచేసి శక్తిసారుడికిస్తూ, \"ఈ ముద్ద నోట్లో వేసుకుని ఈ గంజి తాగండి. తరవాత కాస్సేపు విశ్రాంతి తీసుకుని స్నానం చేసి వచ్చారంటే భోజనం పెడతాను,” అన్నది.\nఅన్నం కాగానే గుణవతి కొన్ని కట్టెలు ఆర్పి బొగ్గులు తీసి వాటిని అవ్వకిచ్చి, \"వీటినికూడా ఎవరికైనా ఇచ్చి, కాస్త కూరా, మజ్జిగా పట్టుకురా!” అన్నది.\nఅవ్వ తెచ్చిన కూర వండి, భోజనాల వేళ దాటకుండానే గుణవతి అతిథిని స్నానం చేసి రమ్మన్నది.\nశక్తిసారుడు స్నానంచేసి వచ్చి కూరా, మజ్జిగాతో సహా కడుపునిండా భోజనంచేశాడు. అతనికి గుణవతి పొదుపూ, యుక్తి చూసి చాలా సంతోషమయింది. ఆమెకు తన అసలు వృత్తాంతం చెప్పేసి తనను పెళ్ళాడ వలసిందిగా కోరాడు. గుణవతి ఒప్పు కున్నది. అతను ఆమెను తన ఊరికి తీసుకుపోయి పెళ్లి చేసుకుని చాలాకాలం సుఖంగా జీవించాడు.",
            "book_page_end": 32
        },
        {
            "title": "కాకోలూకీయం— (గేయకథ)",
            "book_page_start": 33,
            "pdf_page_start": 47,
            "pdf_page_end": 49,
            "author": "విద్వాన్ విశ్వం",
            "genre": "పద్య కథ",
            "moral": "శత్రువుల బలంపై ఆధారపడి, సంధి, మాయ, లేదా వలస వంటి వివిధ వ్యూహాలను ఉపయోగించాలి. యుద్ధంలో పరిస్థితులకు అనుగుణంగా వ్యవహరించడం ముఖ్యం.",
            "keywords": [
                "కాకోలూకీయం",
                "గేయకథ",
                "కాకరాజు",
                "గూబరాజు",
                "యుద్ధనీతి"
            ],
            "characters": [
                "మేఘవర్ణుడు (కాకరాజు)",
                "అరిమర్దనుడు (గూబరాజు)",
                "మంత్రులు (ఉజ్జీవనుడు, సంజీవి, అనుజీవి, ప్రజీవి, చిరంజీవి, స్థిరజీవి)"
            ],
            "locations": [
                "మహిలారోప్యము (పురి)",
                "వటవృక్షము",
                "చీకటి గవిని"
            ],
            "content": "పేరైన పురి మహి - లారోప్యమనగ ;\nఊరికావల నుండు - నొక పెద్ద మజ్జి.\nకొమ్మలు రెమ్మలు - గొనబుగా పెరిగి\nగుమ్మట మ్మట్టు లా - కులు నిండియుండు.\nఅట మేఘవర్ణుడ - న్నట్టి కాక పతి\nవటముపై కాకుల - పాలించుచుండు.\nచెంగటనే కొండ - చీకటి గవిని\nదొంగ గూబల రాజు - దొరకొనియుండు.\nఅరిమర్దనుండను - నా గూబరాజు\nమరగున రాత్రుల - చరచర వచ్చి\nవటవృక్షమున నున్న - వాయసమ్ములను\nపటపట పొడిచి చంపుట పరిపాటి.\nఇటు కొన్నినాళ్ళలో-నే కాకులెల్ల\nకటుశత్రునకు జిక్కి - కాటికి చేరె.\nపగవాని నాపక - పడియున్న వాడు\nపగవాని చేతిలో - పడి చావకున్నె.\nపుట్టగనే రోగ-మును, శత్రుతతిని\nగట్టిగా మ్రందించి - కడతేర్చవలయు.\nఅటుకానిచో రోగ-మటు పగవాడు\nతటుకున బలిసి నిన్- కటకటవెట్టు.\nకావున నీముప్పు - గడచుటెట్లంచు\nరావించె మంత్రుల - రాజొక్కనాడు.\n\" మంత్రులారా వచ్చె - మనకొక ముప్పు\nతంత్రమ్ము సేయు నీ - తఱి గూబరాజు.\nసగరాత్రి ఇటువచ్చి - చంపు కాకులను\nపగ లెట కేగునో - పాపి ఆతండు.\nమనకు చూ పానదు - మఱి రాత్రులందు\nమనకు కన్పించ డా-యన పగలెపుడు.\nఏమిసేయుద మిప్పు - డెది యుపాయమ్ము\nమీ మతి యోచించి - మీ రానతిండు.”\nఅని కాకరాజన నా మంత్రులెల్ల\nవెనక ముందాడ నా-యన గ్రహియించి\nఒక్కొక్క మంత్రితో - నెక్కటి చేరి\nచిక్కు తీర్పుమటంచు - చెచ్చెఱ నడిగె.\nమంత్రి ఉజ్జీవనుడు :\nబలవంతులైన-శత్రులతోడ పోరు\nవలనుగాదెఫ్లు కా-కులరాజ వినుము.\nగెలు పనుమానమౌ - బలవంతుతోడ\nపిలిచి సంధిని సేయ-వలయు నచ్చోట.\nభూమియో మిత్రులో - బోలెడు ధనము\nకామించియో కదా - కదనము సేత.\nఅవి యేవి లాభింప-వని తేలుచోట\nఅవివేకమగు యుద్ధ - మాచరియింప.\nఎలుక బొక్కను త్రవ్వె-నేని సింహమ్ము\nఫలమేమి గోళ్ళూడు - పాపిష్ఠి రాళ్ళ.\nకడకు సాధించెడు - కార్యమ్మదేమి\nవెడలు నెల్కయె కదా - వేసట పడిన.\nఅదిగాక బలవంతు - నదిలింప తగదు.\nఎదురీతవలన నె-య్యది వచ్చు మనకు ?\nసంధియే కార్య మీ-శత్రువుతోడ\nఇంధనమ్మగు పోరు - ఏమాత్ర తగదు.\nమంత్రి సంజీవి :\nపగవానితో సంధి - పరమ నష్టమ్ము\nపగ పోవునా వట్టి - పల్కులె కాక.\nపలుగాకి వానిదో - అలుసగుగాక\nతలపోయ సామమ్ము - వలనుగాదెపుడు.\nజ్వరము శీతజలాన - చల్లంగవడునె ?\nకరమర్థి శత్రుల - నురుమాడవలయు\nబలవంతుడన్నచో - బలిమిని గాక\nమెలమెల్ల మాయతో - మెలిపెట్టవలయు.\nమంత్రి అనుజీవి :\nబలవంతుడా గూబ - పలుగాకి వాడు\nతలపడగాదు చిం-తిల సంధి తగదు.\nసంధి విగ్రహములు - చాలనియపుడు\nబంధువు యానమ్మె - భావించి చూడ.\nరెండు తెఱంగులౌ-చుండు యానమ్ము\nబండెడు దొమ్మల - పాఱుట యొకటి\nగండరి శత్రుల - పరిమార్చుదనుక\nఅండ చిక్కెడుదాక - అరుగుట యొకటి.\nసమయమ్ము చూచి ని-ర్గమియింపవలయు\nసమయమ్ము రాగనే - చనుదేరవలయు.\nముందుకు దూకగా - ముడుచుకొన్నట్లు\nకందువ వీడిన - కలుషమ్ము లేదు.\nప్రజీవి మంత్రి :\nఈ మూడుకూడ నా - కెటు నచ్చలేదు.\nసేమ మాసనమన్న - నీమ మొక్కటియె\nమొసలి నీటను దాగి - మెసవు నేనుగును.\nవెస నీరు విడెనేని - విడి కుక్కగూడ\nమొసలి ముక్కలు చేసి - కసకస నమలు\nపస జూపవలె కోట-పట్టున నిల్చి.\nపగవాని కోడి స్థా-వరమును వీడ\nవగజెందు నాతడు - స్వస్థాన లుప్తి.\nకట్టుగా నున్నచో - కాకులు చాలు\nగట్టిగా నిలిచి ఇ-క్కడె గెల్వవచ్చు.\nమంత్రి చిరంజీవి :\nనాకు సమాశ్రయ-నయము సమ్మతము\nఈకడనే నిల్చి - ఏ గొప్పవాని\nఆశ్రయమో మన - మందంగవలయు\nఆశ్రయ మున్నచో - అది లెస్స మనకు.\nపొదరింటిలో నున్న - వెదురు నెవ్వారు.\nకదలింపగాలేరు-కద లోకమందు.\nమంత్రి స్థిరజీవి :\nఇవియన్నియును మంచి-వేయగు గాని\nఅవి యాచరించుట - కద నిది కాదు.\nకలదు ద్వైధీభావ-మల ఉపాయమ్ము\nచలపట్టి నమ్మించి - చంపెడు తీరు.\nమెలమెల్ల పగవాని - కలరూపు దెలిసి\nఅల వాని వారల - నటునిటు త్రిప్పి\nబలహీను చేసి చం-పగవలె కాచి\nకలవారి కలరూపు - గాలించవలయు.\nఇటు మంత్రులెల్ల నే-దేదొ విన్పింప\nకటకటవడుచున్న - కాకరాజనియె\nకాకరాజు :\nస్థిరజీవి మంత్రి! ఈ-తెఱగు విన్పింపు\nమరి గూబలును కాకు-లరులగు టేల ?",
            "book_page_end": 35
        },
        {
            "title": "కీలు గుర్రం-1",
            "book_page_start": 36,
            "pdf_page_start": 50,
            "pdf_page_end": 56,
            "author": "ఆర్. దయానందరావు",
            "genre": "ఫాంటసీ ధారావాహిక",
            "moral": "అత్యంత విలువైన వస్తువులను అపరిచితుల చేతిలో పెట్టకూడదు. అత్యాశ, అజ్ఞానం విపత్తుకు దారితీయవచ్చు.",
            "keywords": [
                "కీలు గుర్రం",
                "సిద్ధులు",
                "చక్రవర్తి సాబూర్",
                "రాజకుమారుడు అక్మార్",
                "బహుమానం"
            ],
            "characters": [
                "చక్రవర్తి సాబూర్",
                "కమరల్ అక్మార్ (రాజకుమారుడు)",
                "ముగ్గురు కుమార్తెలు",
                "హిందూ సిద్ధుడు",
                "రూమీ సిద్ధుడు",
                "పర్షియా సిద్ధుడు"
            ],
            "locations": [
                "పర్షియా (దేశం)",
                "కోట"
            ],
            "content": "అనేక వందల సంవత్సరాలక్రితం పర్షియా దేశాన్ని సాబూర్ అనే చక్రవర్తి పరిపాలించే వాడు. ఆనాడు ప్రపంచంలో ఎక్కడా ఆయనను మించిన సార్వభౌముడు లేడు. దానధర్మాలు చెయ్యటంలోనూ, ప్రజలను సుఖపెట్టటంలోనూకూడా ఆయనకు సాటి ఎవరూలేరు. ఆయన భవనంలోకి ఎటు వంటివారైనా స్వేచ్ఛగా ప్రవేశించి, తమకు కావలిసిన కోరికలు కోరవచ్చు; చక్రవర్తి నోట ఎన్నడూ, \"లేదు\" అన్న మాట వచ్చేది కాదు.\nసాబూర్ చక్రవర్తికి కమరల్ అక్మార్ అని ఒక కొడుకూ, ముగ్గురు అందగత్తెలైన కుమార్తెలూ ఉండేవారు. ఆయన ఏటా రెండు ఉత్సవాలు జరిపేవాడు. ఒకటి వసంతకాలంలో జరిగేది, రెండవది శరత్కాలంలో జరిగేది. ఈ ఉత్సవాలప్పుడు చక్రవర్తి బ్రహ్మాండమైన విందులూ, సమా రాధానలు చేసేవాడు. ఈ ఉత్సవాలకు ప్రపంచం అన్ని మూలలనుంచీ జనం వచ్చి, చక్రవర్తికి బహుమతులిచ్చి, ఆయనవల్ల సత్కారాలు పొందేవారు.\nఈ రెండు ఉత్సవాలకూ కొందరు ఖైదీలు విడుదల అయేవారు; ఉద్యోగులకు హెూదాలూ, జీతాలూ పెరిగేవి.\nఒక ఏడు వసంతోత్సవానికి ముగ్గురు సిద్ధులు వచ్చారు. వారిలో ఒకడు హిందూ దేశంనుంచి వచ్చాడు, రెండవవాడు రూమీ దేశంనుంచి వచ్చాడు, మూడవవాడు పర్షియా లోనే ఉన్న ఒక దూరప్రాంతం నుంచి వచ్చాడు. అందరిలాగే ఈ సిద్ధులుకూడా రాజు గారికి మూడు వస్తువులు బహుమానంగా పట్టుకు వచ్చారు. అయితే వీరు తెచ్చిన మూడు వస్తువులూ చాలా అపూర్వమైనవి.\nహిందూదేశంనుంచి వచ్చిన సిద్ధుడు రాజుగారికి ఒక బంగారు మనిషివిగ్రహం బహూకరించాడు. ఆ విగ్రహం చేతిలో ఒక బంగారు బాకా ఉన్నది. రాజు ఆ విగ్రహాన్ని చూసి ముచ్చటపడి, \"ఇది చాలా అందంగా ఉన్నది, కాని దీనివల్ల ఉపయోగమేమిటి?” అని అడిగాడు.\n\" మహాప్రభూ, దీనిని మీ కోటద్వారం వద్ద ఏర్పాటుచేయించండి. శత్రువులెవరైనా కోటకేసి వచ్చినప్పుడు, ఈ విగ్రహం వారిని దూరంనుంచే పసిగట్టి, చేతిలో ఉన్న బాకాను నోటివద్దకు ఎత్తి ఊదుతుంది. ఆ చప్పుడు విని శత్రువులు చెల్లాచెదరై పారి పోతారు. ఈ విగ్రహం తమ కోటముందు ఉన్నంత కాలమూ తమకు శత్రుభయ మన్నది ఉండదు,\" అన్నాడు హిందూ దేశపు సిద్ధుడు.\nతరవాత చక్రవర్తి రూమీదేశవు సిద్ధుడు తెచ్చిన బహుమతికేసి చూశాడు. ఒ క విశాలమైన వెండిపలకమధ్యను ఒక బంగారు మగనెమలి ఉన్నది; దానిచుట్టూ బంగారు ఆడనెమళ్లు అమర్చబడి ఉన్నాయి. అదికూడా చూడటానికి చాలా అందంగా ఉన్నది. దానివల్ల ఉపయోగమేమిటని చక్రవర్తి అడిగాడు.\n\"మహాప్రభూ, ఈ ఆడనెమళ్లు గంట కొకటి వంతున రోజుపొడుగునా కూసి గంటలు తెలుపుతాయి. ఈ మగనెమలి నెలకొకమారు నోరు తెరిచి చంద్రవంకను చూపుతుంది. ఇదే ఈ నెమళ్లలో గల విశే షం,” అన్నాడు రూమీదేశపు సిద్ధుడు.\nచక్రవర్తి సంతోషించి మూడో బహుమా నాన్ని తిలకించాడు. అది నల్లకర్రతో చేసిన గుర్రం. దానిపైన బంగారు నగిషీలూ, తాపటం చేసిన రత్నాలూ వున్నాయి. దాని వీపున ఎక్కి కూర్చోవటానికి వీలుగా జీనూ, కాళ్లు పెట్టుకోవటానికి రికాబులూవున్నాయి.\n\" చూడటానికి ఈ గుర్రం చాలా ముచ్చ టగానే వున్నది. కాని దీనివల్ల ప్రయోజన మేమిటి?” అని చక్రవర్తి అడిగాడు.\nదానికి పర్షియాదేశపు సిద్ధుడు, \"మహా ప్రభూ, ఇది కీలుగుర్రం. ఎవరైనాసరే దీనిపై ఎక్కి ఆకాశమార్గాన ఎక్కడికిపడితే అక్కడికి అతివేగంగా వెళ్లవచ్చు. మామూలు గుర్రాలపై ఒక ఏడాదిలో వెళ్లే దూరం దీనిపైన ఒక్కరోజులోనే వెళ్ల వచ్చు!” అని జవాబిచ్చాడు.\n\"అద్భుతం! మీరు తెచ్చిన మూడు బహుమానాలూ అత్యద్భుతంగా వున్నాయి. వీటిని పరీక్షించితేగాని వీటి మహిమను నేను నమ్మలేను!\" అన్నాడు చక్రవర్తి సాబూర్.\nవెంటనే మూడు వస్తువులనూ పరీక్షకు పెట్టారు. అవి పరీక్షలో నెగ్గాయి. బంగారు విగ్రహం కోటకేసి వచ్చే సైనికులను చూడ గానే బాకా వూది వారిని కంగారుపరిచింది. ఆడనెమళ్లు గంట గంటకూ కూతలు కూశాయి. పోతే, కీలుగుర్రాన్ని తెచ్చిన సిద్ధుడే దానిపై ఎక్కి ఆకాశంలోకి ఎగిరి, చాలాసేపు గుండ్రగా తిరిగి చివరకు చక్రవర్తి ముందు వాలాడు.\nఈ వింతలు చూసి చక్రవర్తి పొందిన ఆశ్చర్యం ఇంతా అంతా కాదు. ఆయన ముగ్గురు సిద్ధులనూ పిలిచి, \" మీరు నాకు వెలలేని వస్తువులు తెచ్చి బహుమానంగా ఇచ్చారు. అందుకు ప్రతిఫలంగా మీరు కోరిన కోరికలు తీర్చటం నా విధి. కనుక నావల్ల మీకు ఏమికావాలో చెప్పండి. సంకో చించకుండా మీ కోరికలు ఏవైనాసరే నెర వేర్చుతాను,” అన్నాడు.\nవారు ముగ్గురూ రాజకుమార్తెలను వివాహమాడగోరారు. చక్రవర్తి సంకోచించక వెంటనే కాజీని పిలిపించి, నిండుసభలో వివాహపత్రాలు రాయించాడు.\nచక్రవర్తి తన పెద్దకూతురిని హిందూ దేశపు సిద్ధుడికీ, రెండవ కుమార్తెను రూమీ దేశపు సిద్ధుడికి, మూడవ కుమార్తెను పర్షియా దేశపు సిద్ధుడికి ఇచ్చి త్వరలోనే పెళ్లి చేసే టట్టుగా ఏర్పాటయింది.\nఈ వివాహపత్రాలు తయారుకావట మంతా రాజకుమార్తెలు పరదావెనకనుంచి చూస్తూనే వున్నారు. వారు ముగ్గురిలోనూ చిన్నది తన అక్కలకన్నకూడా ఎంతో గొప్ప అందగత్తె. ఆమె తనకు కాబోయే భర్తను చూడగానే దడుచుకున్నది. ఎందు చేతనంటే ఆమెకు భర్త కానున్న పర్షియా దేశపు సిద్ధుడు శతవృద్ధుడు. శరీరమంతా ముడతలు పడి, కళ్లు గుంటలు పడి, చూడ టానికే మహా వికారంగా వున్నాడు.\nఅలాటి ముసలితొక్కు తనకు భర్త కాబోతున్నాడని తెలియగానే ఆమె దుఃఖం ఆపుకోలేక తన గదికి వెళ్లిపోయి, పక్కమీద బోర్లాపడి వెక్కివెక్కి ఏడవసాగింది. శోకా వేశంలో ఆమె తన దుస్తులు చించుకున్నది, గోళ్లతో ముఖమంతా రక్కుకున్నది, జుట్టు చిందరవందర చేసుకొని శోకదేవతలాగా తయారయింది.\nఇది జరిగిన సమయాన రాజకుమారుడు అక్మార్ వేటకు వెళ్లివున్నాడు. అతను తిరిగి వస్తూనే తన చిట్టిచెల్లెలు స్థితి గమనించాడు. అతను వెంటనే ఆమెను సమీపించి, \" ఎందు కేడుస్తున్నావు, చెల్లీ? నీకేం కష్టం వచ్చిందమ్మా? దాచకుండా నాతో నిజం చెప్పు!” అన్నాడు.\nరాజకుమార్తె మరింత గట్టిగా ఏడుస్తూ, \" నేనేమీ దాచను, అన్నా! నే నసలు ఈ ఇంట్లో వుండను. ఎక్కడికైనా వెళ్లి అడుక్కుతింటాను ! నాన్న నాకు ఇంత అన్యాయం చేస్తున్నప్పుడు ఇక నాకు అల్లా తప్ప వేరు దిక్కులేదు!” అన్నది.\n\" నాన్న నీకు చేస్తున్న ద్రోహమేమిటో చెప్పు ! నిష్కారణంగా నీ మనస్సును క్షోభ పెట్టుకోకు!” అన్నాడు అక్మార్.\n\"అన్నా, ఏంచెప్పను? నాన్న నన్నొక భయంకరమైన ముసలాడి కిచ్చి పెళ్లి చేస్తా నని మాట యిచ్చాడు. ఆ ముసలాడు చూస్తే ఎవరో మాయలముచ్చులాగున్నాడు. వాడొక కీలుగుర్రాన్ని తెచ్చి నాన్నకు బహు మానం ఇచ్చి ఆయనను బుట్టలో వేసు కున్నాడు. నేనుమాత్రం ప్రాణమైనా తీసు కుంటానుగాని ఆ ముసలాణ్ణి పెళ్లాడను,” అన్నది రాజకుమార్తె.\nకమరల్ అక్మార్ చెల్లెల్ని అనేకవిధాల బుజ్జగించి సముదాయించి, తండ్రి వద్దకు వెళ్లి, \" నాన్నా, ఎవడో మాయలమారివాడు తెచ్చి నీకేదో బహుమానం ఇచ్చాట్ట; ఆ భాగ్యానికే నువు మన అమ్మాయిని వాడి కిచ్చి పెళ్లిచేయ సిద్ధపడ్డావుట! ఈవిధంగా అమ్మాయి గొంతు కొయ్యటం భావ్యమేనా? అలా ఎన్నటికీ జరగటానికి వీల్లేదు!” అన్నాడు కోపంగా.\nచక్రవర్తి సమీపంలోనే ఉండి ఈ మాటలు వింటున్న సిద్ధుడికి పట్టరాని కోపం వచ్చింది. కాని ఇంతలోనే చక్రవర్తి, \"నాయనా, ఈ సిద్ధుడు తెచ్చిన కీలు గుర్రాన్ని స్వయంగా చూసిఉంటే నువ్విలా మాట్లాడవు,” అంటూ తన కొడుకును బయటి ప్రాంగణంలోకి తీసుకువెళ్లాడు.\nరాజసేవకులు కీలుగుర్రాన్ని తెచ్చి రాజ కుమారుడి ముందు పెట్టారు. దాని అందం చూడగానే అక్మార్ ముఖం విప్పారింది. అతను గుర్రపుస్వారీలో నిపుణుడు కావటం చేత, చెంగున కీలుగుర్రంపై ఎక్కి కూచున్నాడు. అతను మామూలు గుర్రాన్ని అదిలించినట్టే కీలుగుర్రాన్ని డొక్కలో మడ మలతో గట్టిగా కొట్టాడు, కాని కీలుగుర్రం ఏమాత్రం కదలలేదు.\nచక్రవర్తి సిద్ధుడికేసి తిరిగి, \" గుర్రం కదలటంలేదు. అది కదిలే ఉపాయం మావాడికి చెప్పండి!” అన్నాడు. సిద్ధుడు రాజకుమారుడి దగ్గిరికి వెళ్లి, \" గుర్రం మెడలో కుడిపక్కన బంగారు మీట కని పిస్తున్నదే, దాన్ని పక్కకు తిప్పితే గుర్రం పైకి లేస్తుంది,” అన్నాడు.\nరాజకుమారుడు మీట తిప్పాడు. మరు క్షణం గుర్రం శరవేగంతో ఆకాశంలోకి సూటిగా లేచి, కొద్ది క్షణాలలో కంటికి కని పించకుండా పోయింది.\nతన కొడుకు తిరిగి రావటంకోసం చక్ర వర్తి చాలాసేపు ఎదురుచూశాడు. ఎన్ని గంటలు గడిచినా అతని జాడ లేకపోవటం చూసి ఆయనకు ఆందోళన కలిగింది. ఆయన సిద్ధుడితో, \"స్వామీ, మావాడు తిరిగి రావటానికి మనం ఏమి చెయ్యాలి?” అని అడిగాడు.\nతనకు రాజకుమార్తె నిచ్చి పెళ్లి చెయ్య గూడదన్నప్పటినుంచి ఈ సిద్ధుడికి రాజ కుమారుడిపైన చాలా కోపంగా ఉంది. అందుచేతనే ఆయన అతడికి గుర్రాన్ని తిరిగి భూమిపైన దింపే కిటుకు చెప్పలేదు.\n\" రాజా, మనం చేయగలిగింది ఏమీ లేదు. నీ కుమారుడు తిరిగి వచ్చేమాట కల్ల. ఎందుచేతనంటే గుర్రాన్ని దింపే కిటుకు నేను చెప్పేలోగా మీవాడు మీట నొక్కి ఆకాశంలోకి వెళ్లిపోయాడు. అతను అంత తొందరపడటం అతని తప్పే!” అన్నాడు సిద్ధుడు.\nఈ మాటలు వినగానే చక్రవర్తికి సిద్ధుడి పైన పట్టరాని ఆగ్రహం వచ్చింది. ఆ కోపంలో ఆయన తన భటులను పిలిచి, \" ఈ దుర్మార్గుణ్ణి చావగొట్టి కారాగృహం లోకి తొయ్యండి!\" అని ఆజ్ఞాపించాడు.\nవారు అలాగే చేశారు.\nఆ తరవాత చక్రవర్తి దుఃఖసముద్రంలో ముణిగిపోయాడు. ఆయన శోకం గమనించి రాజోద్యోగులు ఉత్సవాలు నిలుపుచేసి, దివాణం తలుపులు మూయించి, రాజ కుమారుడు కమరల్ అక్ష్మార్ పోయినందుకు సంతాప ప్రకటనచేశారు. —(ఇంకా ఉంది)",
            "book_page_end": 42
        },
        {
            "title": "దొంగలకు— నాయకుడు",
            "book_page_start": 43,
            "pdf_page_start": 57,
            "pdf_page_end": 62,
            "author": "పి. రామశర్మ",
            "genre": "సాహసం",
            "moral": "తెలివైన వ్యూహాలు మరియు చాకచక్యం ద్వారా బలం కలిగిన శత్రువులను కూడా అంతం చేయవచ్చు.",
            "keywords": [
                "దొంగల నాయకుడు",
                "ఆనందుడు",
                "అరణ్యం",
                "తెలివి",
                "దొంగతనం పరీక్ష"
            ],
            "characters": [
                "ఆనందుడు",
                "ఆనందుడి తల్లిదండ్రులు",
                "ముసలిది (అవ్వ)",
                "దొంగలు",
                "కాపు (రైతు)",
                "రాజభటులు"
            ],
            "locations": [
                "అరణ్యం",
                "కాపు ఇల్లు"
            ],
            "content": "పూర్వం ఒక అరణ్యంలో ఒక గజదొంగల ముఠా ఉండేది. ఆ దొంగలు ఆ చుట్టు పక్కల ఎన్నో దొంగతనాలు చేసి అంతులేని సొమ్ము కొల్లగొట్టారు. అయితే ఆ దొంగలను పట్టుకున్నవారు లేరు. కనీసం వారుండే చోటుకూడా ఎవరికీ తెలియదు.\nఆ అరణ్యంలోనే ఒక పేదవాడూ, అతని భార్యా, ఆనందుడనే కొడుకూ ఉండేవారు. ఆనందుడు కొంచెం పెద్దవాడయాక వాడికి దొంగలను గురించి తెలియవచ్చింది. తన శరీరంమీద ఒక చింకిచొక్కాకూడా లేక పోవటానికి కారణం దొంగలేననీ, వాళ్లు ఆ చుట్టుపట్ల ఉండే ప్రతి ఒక్కరినీ దరిద్రు లుగా చేశారనీ వాడు విన్నాడు. విని ఈ దొంగలందరినీ తాను ఎలాగైనా హత మార్చాలి అనుకున్నాడు.\n\" నాయనా, నువు పసివాడివి. ఆరితేరిన దొంగలను నువ్వేం చెయ్యగలవురా? వాళ్లు అతి సులువుగా నీ ప్రాణాలు తీయగలరు!” అన్నారు వాడి తల్లిదండ్రులు.\nఅయినా ఆనందుడి బుద్ధి మారలేదు. ఎలాగైనా దొంగలను హతమార్చాలన్న కాంక్ష వాడిలో రోజురోజుకూ ఎక్కువ కాసాగింది. చిట్టచివరకు ఒకనాడు వాడు తల్లిదండ్రులతో చెప్పి, దొంగలుండే చోటికి పోతానని బయలుదేరాడు.\nఆనందుడా అరణ్యంలో పడి పోగాపోగా కొంతసేపటికి తీవ్రమైన గాలివాన వచ్చింది.\nవానకు తడుస్తూ, దారీ తెన్నూ కనబడని ఆ అరణ్యంలో పడి కొంతదూరం వెళ్లగా, దూరాన వాడికొక దీపం కనబడింది.\nఆనందుడు ఆ దీపం వున్నచోటు గుర్తు పెట్టుకుని నేరుగా వెళ్లి ఒక భవనం చేరుకుని తలుపు తట్టాడు.\nఅది చాలా పెద్ద భవనం. అరణ్యం మధ్య అంత పెద్ద భవనం ఉంటుందని ఆనందుడు కలలోకూడా ఊహించలేదు. అది దొంగలుండే భవనం.\nఒక ముసలిది వచ్చి తలుపు తెరిచింది. ఇంట్లో ఆ ముసలిది తప్ప ఆ సమయాన ఇంకెవరూ లేరు.\n\" అవ్వా, బయట చాలా దారుణంగా ఉంది. లోపలికి రావచ్చునా?” అన్నాడు ఆనందుడు.\n\" లోపల నీ గతి ఇంకా దారుణంగా ఉంటుంది, నాయనా. లోపలికి రాకు!” అన్నది ముసలిది.\n\" ఎందువల్ల నవ్వా?\" అని ఆడిగాడు ఆనందుడు.\n\"ఎందువల్లనా? ఇది దొంగలుండే చోటు. వీళ్లు నన్ను ఎత్తుకొచ్చి నాచేత అడ్డ మైనచాకిరీ చేయించుకుంటున్నారు. వీళ్లకి దయాదాక్షిణ్యాలు ఏ కోశానా లేవు. కని పించిన మనిషి దగ్గిర ఏమున్నా లాగేసు కుంటారు. ఏమీ లేకపోతే ప్రాణాలన్నా తీసుకుంటారు,” అన్నది అవ్వ.\n\" వెధవ ప్రాణాలు పోతే పోయాయిలే. బయట గాలివానలో చచ్చేకన్న హాయిగా వెచ్చగా ఈ ఇంట్లో చస్తాను,” అంటూ ఆనందుడు లోపలికి వచ్చాడు.\nఇంటినిండా ధనం కుప్పలుకుప్పలుగా పోసిఉన్నది. ఆనందుడా కుప్పలమధ్య చోటుచేసుకు పడుకుని, నిద్రపోవటానికి కళ్లు మూసుకున్నాడు.\nఇంతలోనే దొంగలు వచ్చి ఆనందుణ్ణి చూసి, \"వీడెవడు ? వీడిదగ్గిర డబ్బేమైనా ఉందా?” అని అవ్వను అడిగారు. ' \"వాడి వొంటిపైన చొక్కాకూడా లేదు. డబ్బేముంటుంది ?” అన్నది అవ్వ.\nఈ మాటలు విని దొంగలు నవ్వుకుని, \" అయితే వీడు మన రాజ్యంలోవాడే అయి ఉంటాడు. వీణ్ణి ఇప్పుడే చంపుదామా ? లేక రేపు ఉదయందా కా హింసపెడదామా?” అని వితర్కించుకున్నారు.\nఈ మాటలు ఆనందుడు విన్నాడు. వ్యవహారం శ్రుతిమించి రాగాన పడుతున్న దని తెలుసుకుని వాడు దొంగలతో, \"అయ్య లారా, నాకు చిన్నతనంనుంచీ దొంగ కావా లని చాలా సరదా. అందుచేత మీ నౌక రుగా పనిచేయటానికి వచ్చాను,” అన్నాడు.\nఈ మాటలకు దొంగలు సంతోషించి, \" అలా చెప్పవేం మరీ ? మేము కొత్తవాళ్లను తీసుకుంటూనే ఉంటాం. అయితే మాలో చేరదలిచినవారికి ఒక పరీక్ష ఉన్నది. అదేమిటంటే, మా శిష్యుడు కాదలిచిన వాడు పట్టుబడకుండా, ఎవరికీ హాని చెయ్య కుండా ఒక్క దొంగతనం చెయ్యాలి. అలాటి దొంగతనాలు రెండు చేసినవారిని మాలో సమంగా చూస్తాం. మూడు దొంగ తనాలు అలాటివి చేసినవాణ్ణి మేము నాయ కుడుగా పెట్టుకుంటాం. జ్ఞాపకం ఉంచుకో- నువు ఎవరి సొత్తు దొంగతనం చేస్తావో వారికి తెలియకుండా దొంగతనం జరగాలి; వారికి ఎటువంటి హానీ జరగకూడదు,” అన్నారు వాళ్లు.\nఆనందుడు సరేనన్నాడు. వాడు మర్నాడు ఉదయమే దొంగలుండే ఇంటినుంచి బయలుదేరాడు. బయలుదేరేటప్పుడు ఆ ఇంటో కనిపించిన అందమైన పాదరక్ష ఒకటి తీసుకున్నాడు. ఆ పాదరక్షను ఒక కాలిబాటమీద ఉంచి ఆనందుడు సమీపంలో ఉన్న పొదలలో దాక్కున్నాడు.\nకొంతసేపటికి ఒక కాపు ఒక ఎద్దును అమ్మటానికి తోలుకుపోతూ ఆ దారివెంట వచ్చాడు. ఆ కాపు దారిలో ఉన్న పాద రక్షను చూసి, \" మంచి చెప్పే, కాని ఒకటే అయిపోయింది. జత ఉంటే బాగుండేది,” అనుకుంటూ ముందుకు సాగిపోయాడు.\nకాపు కనుచాటు కాగానే ఆనందుడు పొదలలోనుంచి వచ్చి ఆ పాదరక్షను తీసు కుని అడ్డదారిన పరిగెత్తి ముందుకు పోయి, మళ్లీ ఆ పాదరక్షను కాపు వచ్చేదారిలో పెట్టి పక్కనే పొదలమాటున దాగాడు.\nకొంతసేపటికి కాపు వచ్చి పాదరక్షను చూసి అది మొదటిదాని జత అనుకున్నాడు. అతను తన ఎద్దును ఆ సమీపాన వున్న చెట్టుకు కట్టేసి వెనక్కు తిరిగి వెళ్ళాడు. ఆనందుడు పొదలచాటునుంచి వచ్చి ఎద్దును విప్పి దానితో దొంగలుండే ఇంటికి వెళ్ళిపోయాడు.\nఆనందుడు చేసిన దొంగతనం గురించి విని దొంగలు సంతోషించి, వాణ్ణి తమ శిష్యుడుగా చేర్చుకున్నారు. అయితే ఆనం దుడికి కావలిసింది దొంగలకు నాయకుడు కావటం. అందుచేత వాడు ఇలాటివే మరి రెండు దొంగతనాలు చేయ నిశ్చయించు కుని, ఒక పగ్గం తీసుకుని బయలుదేరి మళ్లీ అడివిలోకి వెళ్లాడు.\nఈలోపుగా కాపు తన ఎద్దు కాస్తా పోయి నందుకు విచారించి, ఇంటికి తిరిగి వెళ్లి తన రెండో ఎద్దును అమ్మటానికి తోలుకురా సాగాడు. ఆనందుడు ఈ సంగతి గ్రహించి కాపు వచ్చే దారిలో ఒక చెట్టు ఎక్కి, దాని కొమ్మకు పగ్గం కట్టి, దాన్ని తన రెండు చంకలకిందా కట్టుకుని వెళ్లాడబడి, చని పోయినవాడిలాగా నటించాడు.\nఅలా వేళ్ళాడుతున్న ఆనందుణ్ణి చూసి, \"వీడికి ఎవరో మంచి శాస్తి చేశారు. అరణ్యంలో ఉన్న దొంగలకందరికీ ఇలా చేస్తే బాగుండును!\" అనుకుంటూ కాపు ముందుకు సాగివెళ్ళాడు.\nకాపు కనుమాటు కాగానే ఆనందుడు తన చేతులు పగ్గంవుచ్చులోనుంచి లాగేసు కుని, అడ్డదారిన ముందు వెళ్లి, కాపు అటుగా వచ్చేలోగా మరొక చెట్టుకు వేళ్లాడబడ్డాడు. కాపు వాణ్ణి చూసి, \" మరొకడికికూడా శిక్ష జరిగిందే !\" అనుకుని ముందుకు సాగాడు.\nఆనందుడు అడ్డదారిన ఇంకా ముందుకు వెళ్లి మూడో చెట్టుకు వేళ్లాడబడ్డాడు. మూడో సారి వాణ్ణి చూసేసరికి కాపుకు సందేహం వచ్చింది. \"వీడు చూస్తే ఆ మనిషేలాగా వున్నాడే, ఇన్ని చెట్లమీద ఎలా చచ్చాడు? ఈ సంగతి తేల్చుకోవలిసిందే!” అనుకుని, ఎద్దును ఒక చెట్టుకు కట్టేసి వెనక్కు పరిగెత్తాడు.\nకాపు వెళ్లగానే ఆనందుడు తన కట్లు విడిపించుకుని, పగ్గం భుజాన వేసుకుని, ఎద్దును విప్పి దొంగల వద్దకు తోలుకు వెళ్లాడు. \"భేష్! నిన్ను మాలో ఒకడుగా చేర్చుకున్నాం!\" అన్నారు దొంగలు.\nతన రెండో ఎద్దుకూడా పోయేసరికి కాపుకు చాలా బాధ కలిగింది. ఇంక అతని వద్ద ఒక్క ఎద్దే మిగిలింది. దాన్ని అమ్మక పోతే అతనికి జరగదు. అందుచేత అతను మళ్లీ ఇంటికి తిరిగివెళ్లి, తన మూడో ఎద్దును తీసుకుని, దొంగల జాడకోసం శ్రద్ధగా చూస్తూ అడవిదారివెంట రాసాగాడు. అతను కొంతదూరం వచ్చేసరికి, దారిపక్కన వున్న పొదల వెనకనుంచి ఎద్దురంకె వినబడింది.\n\" అది నా ఎద్దే! ఎలాగో కట్టు విప్పుకుని అడవిలో మేయటానికి పోయివుంటుంది. ఒక వేళ రెండు ఎద్దులూ ఉన్నాయేమో!” అని ఆశపడుతూ, కాపు తన మూడో ఎద్దును దారిపక్కనున్న ఒక చెట్టుకు కట్టేసి పొద లలో తన పోయిన ఎద్దులను వెతక టానికి బయలుదేరాడు.\nకాని, పొదలచాటునుంచి రంకె వేసినది ఆనందుడే. కాపు పొదలలోకి వెళ్లగానే వాడు ఇవతలికి వచ్చి మూడో ఎద్దునుకూడా విప్పుకుని దొంగలవద్దకు తోలుకు వెళ్లాడు.\nజరిగినదంతా విన్నాక దొంగలు తమ నియమంప్రకారం ఆనందుణ్ణి తమ నాయ కుడుగా ఆమోదించారు. \"ఇక మేము చెయ్యవలిసిన దొంగతనా లేవో నువే నిర్ణ యించాలి. నీ ఆజ్ఞలప్రకారం మేము ఈ ప్రాంతాల దొంగతనాలు చేస్తాం!\" అని వారు ఆనందుడితో చెప్పారు.\n\"అయితే ఫలానిచోట రేపురాత్రి దొంగ తనం జరగాలి. అది పేదగుడిసెలాగా కని పిస్తుంది, కాని అక్కడ మనకు కావలిసినవి చాలా వున్నవి!” అంటూ ఆనందుడు దొంగ లకు తన ఇంటి గుర్తులు చెప్పాడు. దొంగలు సరేనన్నారు.\n\" రాత్రికి మన ఇంటికి దొంగలందరూ వస్తారు. అందుచేత నువువెళ్ళి రాజభటులను తెచ్చి ఇంట్లో దాచివుంచు! దొంగలందరూ దొరికి పోతారు,” అని చెప్పాడు.\nఅంతా ఆనందుడు నిర్ణయించినట్టుగానే జరిగింది. దొంగలు మర్నాడు రాత్రి ఆనం దుడి ఇంటికి దొంగతనానికి వెళ్ళి రాజ భటులకు చిక్కిపోయారు. ఆ ప్రాంతాల దొంగల పీడ లేకుండాపోయింది. అక్కడ వుండే ప్రజలు ఆనందుడివెంట దొంగలుండే భవనానికి వెళ్ళి పోయిన తమ సొత్తును గుర్తించి తెచ్చుకున్నారు. ఎవరిది వారు తీసుకోగా ఇంకా బోలెడంత ధనమూ నగలూ మిగిలిపోయాయి. ప్రజలు దాన్ని ఆనందుడికి వదిలేశారు. ఆనందుడు కాపుకు అతని మూడు ఎద్దులనూ తిరిగి ఇచ్చి వేశాడు. ఆతరవాత అతను తన తల్లి దండ్రు లను దొంగల భవనానికి తీసుకుపోయి అక్కడే సుఖంగా వున్నాడు.",
            "book_page_end": 48
        },
        {
            "title": "రూపధరుడి యాత్రలు-12",
            "book_page_start": 49,
            "pdf_page_start": 63,
            "pdf_page_end": 70,
            "author": "చందమామ బృందం",
            "genre": "పురాణ గాథ (సాహసం)",
            "moral": "తండ్రి పట్ల ప్రేమ, గౌరవం, మరియు ధైర్యం ఎన్ని కష్టాలు ఎదురైనా లక్ష్యాన్ని చేరుకోవడానికి సహాయపడతాయి.",
            "keywords": [
                "రూపధరుడు",
                "ధీరమతి",
                "నవద్యోతుడు",
                "ట్రోయ్ యుద్ధం",
                "గ్రీకు పురాణగాథ"
            ],
            "characters": [
                "రూపధరుడు",
                "ధీరమతి (కుమారుడు)",
                "సహనుడు (వృద్ధుడు)",
                "నవద్యోతుడు",
                "ప్రతాపుడు",
                "భువనసుందరి"
            ],
            "locations": [
                "ఇథకా",
                "పైలాస్",
                "ట్రోయనగరం",
                "ఈజిప్టుదేశం"
            ],
            "content": "[దేశంకాని దేశాలలో రూపధరుడు నానా అగచాట్లూ పడి స్వదేశాన్ని చేరుకునే సమ యంలో, అతడి కుమారుడు ధీరమతి తన తండ్రి ఆచోకీ తెలుసుకోవాలని నిశ్చ యించాడు. రూపధరుడి భార్యను పెళ్లాడగోరిన అనేకమంది రాజకుమారులు తన ఇంట చేరి ఇల్లు గుల్లచేయటం అతనికి నచ్చలేదు. ఈ విషయమై ఒక సమావేశం జరిపినా ప్రయోజనం లేకపోయింది. అందుచేత ధీరమతి తన తండ్రి వార్తలు తెలుసుకునే టందుకు నౌకలో ఇథకానుంచి పైలాస్కు బయలుదేరాడు.]\nనౌక పైలాసీరాన్ని తాకేసరికి మర్నాడు బా గా తెల్లవారిపోయింది. సముద్రతీరాన ప్రజలు వరుణదేవుడికి నల్లటి ఎద్దులను బలిచేస్తున్నారు. అక్కడ తొమ్మిది జట్లు చేరి ఉన్నాయి. ఒక్కొక్క జట్టులోనూ అయిదేసి వందలమంది ఉన్నారు. తీరం పొడుగునా తొమ్మిది గాడిపొయ్యిలు మండు తున్నాయి; వంటలు సాగుతున్నాయి.\nనావికులు తెరచాపలు దింపి పడవను ఒడ్డున కట్టేశాక, ధీరమతీ, అతనివెంట వచ్చిన వృద్ధుడు సహనుడూ ఒడ్డుకు దిగి నడవసాగారు.\n\"మనం ఇప్పుడు నవద్యోతుణ్ణి చూడ బోతున్నాం. నువు బిడియపడకుండా ఆయ నతో వచ్చిన పని చెప్పెయ్యి. మీ నాయన వృత్తాంతం అడుగు. మీ తండ్రివార్తలేమైనా ఆయనకు తెలిశాయా? ఆయన మరణం చాడా ? మరణిస్తే ఎప్పుడు, ఎక్కడ మర ణించాడు? ఈ వివరాలు నవద్యోతుడికి తెలుసునేమో కనుక్కో. నవద్యోతుడికి నిజం తెలియాలేగాని దాచిపెట్టే రకం కాదు ; చాలా పెద్దమనిషి.. ఈ ప్రశ్నలు ఆయనను నీవే అడగటం భావ్యంగా ఉంటుంది,\" అన్నాడు ధీరమతితో సహనుడు.\n\"నేనింకా కుర్రవాణ్ణి. పెద్దవాళ్లతో మాట్లాడటం చాత కాదు, అదే నాకు భయంగా ఉంది,\" అన్నాడు ధీరమతి.\nసహనుడు ఆ యువకుడికి ధైర్యంచెబుతూ, నవద్యోతుడూ ఆయన కుమారులూ కూర్చుని ఉన్న శిబిరానికి తెచ్చాడు.\nఎవరో కొత్తవారు వస్తూండటం చూసి నవద్యోతుడి కుమారులు ధీరమతికీ, సహ నుడికీ ఎదురువచ్చి స్వాగతం తెలిపారు ; తరవాత వారు నవద్యోతుడికి సమీపంగా మెత్తని తోళ్లు ఇసకపై పరిచి, అతిథులను వాటిపై కూర్చోబెట్టి ఆహారమూ, ద్రాక్ష రసమూ ఇచ్చారు.\nవారు కడుపునిండా భుజించాక నవ ద్యోతుడు తన అతిథులకేసి తిరిగి, \" ఇప్పుడు చెప్పండి, మీరెవరు ? మీరు ఏ దేశంనుంచి సముద్రం దాటి వస్తున్నారు ? ఇక్కడికే పని పెట్టుకుని వచ్చారా? లేక ఇటుగా పోతూ దారిలో ఆగారా ?\" అని అడిగాడు.\nధీరమతి ధైర్యంగా జవాబిచ్చాడు.\n\" మహారాజా, మాది ఇథకా. నేను సొంత పనిమీదనే వస్తున్నాను. ట్రోయ్ యుద్ధరంగంలో మీ సరసను యుద్ధంచేసిన నా తండ్రి రూపధరుడి వార్తలు తెలుసుకునే నిమిత్తమై నేను బయలుదేరి వచ్చాను. యుద్ధానికి వెళ్లినవారందరి వార్తలూ తెలి శాయి, కాని నా తండ్రివార్త చెప్పేవారు లేకుండా ఉన్నారు. ఆయన చనిపోయినట్టు మీకు రూఢిగా తెలిస్తే ఆ సంగతి దయచేసి చెప్పండి. మీరందరూ కలిసి యుద్ధ రంగంలో ఎన్నో కష్టాలు పంచుకున్నారు. అందుకైనా మీకు తెలిసిన విషయాలు నాతో దాచకుండా చెప్పండి.”\nఈ మాటలు విని అతనితో నవద్యోతు డిలా అన్నాడు:\n\" నాయనా, ఒక్కసారిగా జరిగిన విష యాలు జ్ఞాపకంచేశావు. వజ్రకాయుడి నాయకత్వంకింద మేము పడవలలో వెళ్లి, ట్రోయనగరానికి ముట్టడివేసి, తొమ్మిదేళ్ల పాటు అతి క్రూరమైన యుద్ధం సాగిం చాము. మా యోధులలో ఎందరో ఆ యుద్ధ రంగాన ప్రాణాలర్పించారు. ఆ సంఘట నలు చెప్పాలంటే అయిదారేళ్లు పడుతుంది. తొమ్మిదేళ్లు నానా అగచాట్లూ పడి, చిట్ట చివరకు దైవకృపవల్ల విజయం పొంద గలిగాం. కాని ఉపజ్ఞలో ఒక్కడు కూడా మీ తండ్రి అయిన రూపధరుడికి చాలలేదు. మా ఇద్దరిమధ్య ఒక్కసారికూడా అభిప్రాయ భేదం రాలేదు. మా సలహాలు ఎప్పుడూ ఒకే విధంగా ఉండేవి. అయిందేదో అయి పోయిందా, తీరా తిరుగుప్రయాణం సాగించే సమయాన మాలో కక్షలు బయలుదేరాయి. రారాజుకూ, ప్రతాపుడికి మధ్యనే అభిప్రాయ భేదం వచ్చింది. ఇద్దరూ మాటకు మాట అనుకున్నారు. ఇంకేముందీ? మిగిలిన యోధులుకూడా రెండు జట్లుగా చీలిపోయి, ఆ అన్నదమ్ములలో ఎవరో ఒకరి పక్ష మయారు. మర్నాడు ఉదయం సగం మందిమి పడవలలో ఎక్కి ప్రతాపుడివెంట బయలుదేరాం; మిగిలిన సగంమంది రారాజువెంట దేవతల నారాధించటానికి ఉండిపోయారు. మేము టెనెడోస్ చేరగానే మీ నాన్న వెనక్కు తిరిగిపోతున్నానన్నాడు. అతనివెంట కొందరు బయలుదేరారు. నేనూ, దేవమయుడూ మరికొందరూ సూటిగా ఇళ్లకు చేరుకున్నాం. ఇదే జరిగింది, నాయనా ; నాకు మిగిలినవారి సంగతి తెలియదు. వజ్రకాయుడి కొడుకు నవ యోధుడూ, అతని అనుచరులూ క్షేమంగా చేరారని విన్నాను. మరికొంతమందికూడా వారి వారి దేశాలకు క్షేమంగా చేరుకున్నట్టు తెలిసింది. రారాజు స్వదేశానికి చేరుకోవ టమూ, అజబలుడు రారాజు భార్యతో కుట్ర చేసి ఆయనను దారుణంగా హత్యచేయ టమూ నువు వినే ఉంటావు. రారాజు కొడుకు గట్టివాడు, అవకాశం సంపాదించి అజబలుణ్ణి చంపేసి తన తండ్రిహత్యకు పగ తీర్చుకున్నాడు.”\nధీరమతి నవద్యోతుడితో, \" అతను ఎంత అదృష్టవంతుడు! మా అమ్మను పెళ్లాడే ఉద్దేశంతో మా యింట తిష్ఠవేసి మా కొంప గుల్లచేస్తున్న దుర్మార్గులపై నే నెప్పుడు పగ తీర్చుకుంటానోగదా!” అన్నాడు నిట్టూర్చుతూ.\n\" అవును, నాయనా, మీ ఇంట చేరిన దుర్మార్గుల సంగతి నేనూ విన్నాను. నువు వారిని ఎందుకు సహిస్తున్నావు? అందరూ నీకు శత్రువులేనా? అయినా ఆ బుద్ధిమతీ దేవి అనుగ్రహం నీపై ప్రసరిస్తే మీ నాన్నలాగే నువుకూడా శత్రువులనందరినీ త్వరలోనే నిర్మూలించగలుగుతావులే!” అన్నాడు. నవద్యోతుడు.\nవారు మాట్లాడుతూ ఉండగానే పొద్దు వాలింది. ధీరమతి తన నౌకకు తిరిగిపోవ టానికి లేచాడు. కాని నవద్యోతుడు ఒప్పుకో లేదు. \" ఈ రాత్రి రూపధరుడి కొడుకు పడవలో పడుకోవటమా ? నాకు ఇల్లు లేదా ? పక్కలూ, మెత్తలూ లేవా?\" అంటూ ఆయన ధీరమతిని తన ఇంటికి తీసుకు పోయాడు. సహనుడుమాత్రం మిగిలిన నావికుల క్షేమసమాచారాలు చూడటానికి నౌకకు తిరిగిూళ్లాడు.\nమర్నాడు ఉదయం ధీరమతి నిద్రలేచి సుఖంగా స్నానంచేసి బట్టలు మార్చు కున్నాడు. అతనిని ప్రతాపుడుండే చోటికి తీసుకుపోవటానికి ఒక గుర్రపుబండీ సిద్ధం చేశారు. దారిలో తినటానికి భోజనం వెంట బెట్టుకుని నవద్యోతుడి కుమారుడు ఒకడు ధీరమతి వెంట బండిలో వచ్చాడు. వారిద్దరూ ఆ రోజూ మర్నాడూ ప్రయాణంచేసి ప్రతాపు డుండే దేశం చేరుకున్నారు.\nసరిగా ఆ సమయానికే ప్రతాపుడు తన కుమార్తెను వజ్రకాయుడి కొడుకుకిచ్చి పెళ్లి చేస్తున్నాడు. ఈ పెళ్లికి పరిసర ప్రాంతాల నుంచి చాలామంది వచ్చారు. ఒక విశాల మైన సావడిలో విందులూ వినోదాలూ జరుగుతున్నాయి. ఇంతలో ప్రతాపుడి అంగ రక్షకుడొకడు వచ్చి, \"మహారాజా, ఎవరో ఇద్దరు యువకులు బండిలో వచ్చి దిగారు. వారిని లోపలికి ఆహ్వానించమన్నారా, లేక మరెక్కడికైనా వెళ్లమని చెప్పనా ?\" అని అడిగాడు.\nప్రతాపుడు చిరాకుతో, \" నువు ఇంత మూర్ఖుడివని నాకు తెలియదే! మనం పరాయిదేశాలలో దిక్కులేని స్థితిలో ఎన్ని సార్లు ఇతరుల ఆతిథ్యం తీసుకోలేదు? వెంటనే వెళ్లి ఆ యువకులను భోజనానికి రమ్మను,” అన్నాడు.\nతరువాత కాస్సేపటికి ధీరమతి, అతని అనుచరుడూ విందు జరిగే సావడిలోకి వచ్చి ఆశ్చర్యంతో చుట్టూ కలయజూశారు. సావడిలో సూర్యచంద్రులు ప్రకాశిస్తున్న ట్టుగా ఉన్నది. నౌకర్లు వచ్చి వారిని తీసుకు పోయి స్నానాలు చేయించి, బట్టలు కట్ట బెట్టి, ప్రతాపుడి సరసనే వారిద్దరినీ భోజ నానికి కూచోబెట్టారు.\nప్రతాపుడు వారితో, \" నాయనలారా, మిమ్మల్ని చూస్తే రాజకుమారులల్లే ఉన్నారు గాని సామాన్యులలాగా లేరు. ముందు భోజనాలు చెయ్యండి; మీరెవరో, ఏం పనిమీద వచ్చారో తరవాత చెబుదురు గాని,\" అన్నాడు.\nఇద్దరూ భోజనం పూర్తి చేశాక ధీరమతి తన అనుచరుడి చెవిలో రహస్యంగా, \"ఇక్కడ ఎంత కంచూ, ఎంత వెండీ, ఎంత బంగారమూ, ఎంత దంతమూ ఉందో చూశావా?” అన్నాడు. ఈ మాటలు ప్రతా పుడి చెవుల పడ్డాయి.\n\" నాయనలారా, నేనీ సంపద యావత్తూ నానాదేశాలు తిరిగి సంపాదించాను. కాని ట్రోయ్స్ కోటగోడల ముందు నా అనుచరులు ఎందరో ప్రాణాలు విడిచారు; వారు బతికి ఉంటే ఈ సంపద లేకపోయినా నేను ఎక్కువ సుఖపడుదును. వారికోసం నేను అప్పుడప్పుడూ ఏడుస్తాను. అయితే అందరి కన్న నేను అధికంగా ఏడ్చేది రూపధరుడి కోసం. ఒక్కొక్కరాత్రి అతను జ్ఞాపకం వచ్చి నేను నిద్రపోలేను. నా సంగతే ఇలా ఉంటే, వృద్ధుడైన అతని తండ్రీ, అతని భార్యా, కుమారుడూ రూపధరుడికోసం ఎంతగా ఏడుస్తున్నారో!” అన్నాడు ప్రతాపుడు విచారంగా.\nఈ మాటలు వినగానే ధీరమతికి దుఃఖం ఆగలేదు. అతను కళ్లు తుడుచుకుంటున్న సమయమంలో భువనసుందరి అక్కడికి వచ్చింది.\nధీరమతిని చూస్తూనే ఆమె, \"ఈ కుర్ర వాడెవరో గాని మూడుమూర్తులా రూపధకుడి లాగే ఉన్నాడుకాదూ?” అన్నది.\n\"నిజమేసుమా!\" అన్నాడు ప్రతాపుడు ధీరమతికేసి చూస్తూ.\nనవద్యోతుడి కొడుకు ప్రతాపుడితో, \"మహారాజా, మీరన్నది నిజమే. ఇతను రూపధరుడి కుమారుడే. రూపధరుడు లేని కారణంచేత పాపం అతని ఇల్లు కుక్కల దొడ్డిలాగా అయింది. అతను పెద్ద చిక్కులో వున్నాడు. మీరేమైనా అతనికి తగిన సలహా సహకారా లివ్వగలరేమోనని మా నాన్నగారు నవద్యోతుడు నా వెంట ఈ కుర్రవాణ్ణి మీవద్దకు పంపారు,” అన్నాడు.\n\" రూపధరుడి కొడుకు నా యింటికి రావటం ఎంత చిత్రం!” అన్నాడు ప్రతా పుడు. తరవాత రూపధరుణ్ణి గురించి చాలా సేపు మాట్లాడుకున్నారు. రూపధరుడు తన ఒంటినిండా దెబ్బవాతలు వేయించుకుని, గ్రీకుశిబిరంనుంచి పారిపోయిన బానిస రూపంలో ట్రోయ్నగతం ప్రవేశించటమూ, అలా మారురూపంలో వున్నప్పటికీ తాను అతనిని గుర్తించటమూ గురించి భువన సుందరి చెప్పింది.\nతామంతా కొయ్యగుర్రంలో కూచుని ఉన్నప్పుడు భువనసుందరి వచ్చి లోపల ఉన్నవారిని పేరు పేరునా పిలిచినప్పుడు, వారిలో కొందరు బయట పడబోతూండగా రూపధరుడువారించిన వృత్తాంతం ప్రతాపుడు చెప్పాడు. అప్పుడు ధీరమతి, \" మహారాజా, మా తండ్రివార్తలు మీకేమైనా తెలుసునేమో కనుక్కుందామనే ఉద్దేశంతో నేను వచ్చాను. మీకు తెలిసినదేమైనా ఉంటే దాచకుండా చెప్పండి,\" అన్నాడు.\n\"నాకు తెలిసినది చెబుతాను విను. నేను ఈజిప్టుదేశంలో చిక్కుకుపోయిన సమ యంలో నాకు సముద్రాలమీద ఉండే ముసలివాడు తటస్థపడ్డాడు. ఆయన నాకు అనేకమందిని గురించి చెబుతూ, రూప ధరుడు తన అనుచరులనందరినీ కోల్పోయి ఏదో దీవిలో బందీగా సమ్మోహినికి చిక్కి ఉన్నాడని తెలిపాడు,” అన్నాడు. — (ఇంకా ఉంది)",
            "book_page_end": 56
        },
        {
            "title": "చిత్తూరు పద్మిని",
            "book_page_start": 57,
            "pdf_page_start": 71,
            "pdf_page_end": 76,
            "author": "సి. జగన్మోహనరావు",
            "genre": "చారిత్రక కథ",
            "moral": "ఆత్మగౌరవాన్ని, ధర్మాన్ని రక్షించుకోవడానికి ఎంతటి త్యాగానికైనా సిద్ధపడాలి.",
            "keywords": [
                "చిత్తూరు పద్మిని",
                "అలాఉద్దీన్ ఖిల్జీ",
                "భీమసింగు",
                "రాజపుత్రులు",
                "ముట్టడి"
            ],
            "characters": [
                "అలాఉద్దీన్ ఖిల్జీ (పాదుషా)",
                "లకుమ్సీ (రాజు)",
                "భీమసింగు (పినతండ్రి)",
                "పద్మిని (భీమసింగు భార్య)",
                "గోరాసింగు (సేనానాయకుడు)"
            ],
            "locations": [
                "ఢిల్లీ",
                "మేవారు రాజ్యం",
                "చిత్తూరు దుర్గం",
                "సింహళదేశం"
            ],
            "content": "ఢిల్లీని పరిపాలించిన పాదుషాలలో అలా ఉద్దీన్ ఖిల్జీ ఒకడు. ఇతను చాలా దుర్మా ర్గుడు. ఇతనిలో రెండు విచిత్రమైన గుణా లుండేవి. ఒకటి, ప్రపంచాన్ని జయించాలనే కోరిక; రెండవది, అద్భుత సౌందర్యవతు లందరూ తన భార్యలు కావాలనే కోరిక.\nఅలాఉద్దీన్ రాజపుత్ర రాజ్యాలను జయించే ఆలోచనలో ఉన్న సమయంలో అతనికి పద్మిని సౌందర్యం గురించి తెలియ వచ్చింది. వెంటనే అతనికి ఆమెను తీసుకు రావాలనే కోరిక కలిగింది.\nమేవారు రాజ్యానికి చిత్తూరు రాజధాని. మేవారుకు రాజైన లకుమ్సీ పసివాడు కావటంచేత ఆ కుర్రవాడికి మారుగా అతని పినతండ్రి భీమసింగు రాజ్యం నిర్వహిస్తు న్నాడు. పద్మిని భీమసింగు భార్య. ఆమె జన్మస్థానం సింహళదేశం. అందంలోపద్మినికి సాటివచ్చే స్త్రీ ఆ కాలంలో మరొకతె లేదు.\nతాను రెండవ అలెగ్జాండరునని చెప్పుకునే అలాఉద్దీన్ పద్మినిని తన పరాక్రమంతో గెలవ నిశ్చయించి, తన సైన్యాల ను చిత్తూరు దుర్గంపైకి నడిపాడు. ఈ దుర్గం కొండపై ఉన్నది. దానిని గెలవటం సులభసాధ్యం కాదు. అలాఉద్దీన్ సేనలు కొండను చుట్టుముట్టాయే గాని, చిత్తూరు దుర్గాన్ని జయించలేకపోయాయి.\nరాజపుత్రులు అభిమానధనులు. వారు తమ ఆత్మగౌరవాన్ని దక్కించుకోవటానికి ప్రాణాలనుకూడా అవలీలగా బలిచేస్తారు. చిత్తూరు దుర్గాన్ని వారు అత్యంత శౌర్య సాహసాలతో సంరక్షించుకున్నారు. రాత్రీ పగలూ అన్న విచక్షణ లేకుండా అలా ఉద్దీన్ తన సైన్యాలను చిత్తూరుదుర్గంపైకి పంపాడు. పంపినప్పుడల్లా ఆ సైనికులు రాజపుత్రుల చేతులలో నాశనం కావటం తప్ప మరొక ఫలితం లేకపోయింది.\nఅలాఉద్దీనుకు నిరుత్సాహం పట్టు కున్నది. పద్మిని నిజంగా సౌందర్యవతి అవునో కాదోకూడా తెలుసుకోకుండా అతను తన సైన్యాలను ఆమెకోసం ఆహుతి చేస్తు న్నాడు. హాయిగా ఢిల్లీలో అనేకమంది సౌందర్యవతులైన భార్యలుండగా తన కిదేం గ్రహచారం ?\nఅలాఉద్దీన్ చిత్తూరు ముట్టడి చాలించి తిరిగి పోయే స్థితిలో ఉండగా భీమసింగు సంధిరాయబారం పంపాడు. అలాఉద్దీన్ ముట్టడి చాలించి వెళ్ళిపోయినట్టయితే బోలె డంత బంగారం ఇస్తానన్నాడు. చిత్తూరు ప్రజలు ముట్టడిమూలాన పడుతున్న అగ చాట్లు చూడలేక, వారికి తిండికూడా లేక పోవటం గమనించి, భీమసింగు ఈ సంధి రాయబారం పంపాడు.\nకాని ఈ మాట వినగానే అలాఉద్దీన్ పద్మినిని కాజెయ్యకుండా తిరిగి పోగూడ దనుకున్నాడు. అతను రాయబారితో, \" ప్రపంచంలో పద్మినిని మించిన సౌందర్య వతి లేదంటారు. ఆమెను ఒక్కసారి చూడనిచ్చినట్టయితే నేను సంధికి ఒడ బడతానని రాజా. భీమసింగుతో చెప్పు!” అని అతను రాయబారితో అన్నాడు.\nఈ మాట వినేసరికి చిత్తూరులోని రాజ పుత్రుల రక్తం ఉడికి పోయింది. కాని ప్రజల సుఖం కోరి వారు అలాఉద్దీన్ కోరిక నెరవేర్చ నిశ్చయించారు. \" రేపు నీవు ఒంటరిగా, ఎట్టి ఆయుధాలూ లేకుండా చిత్తూరుదుర్గానికి వచ్చినట్టయితే నీ కోరిక నెరవేరగలదు,” అని వారు అలాఉద్దీనుకు జవాబు పంపారు.\nరాజపుత్రులు ఆడిన మాట తప్పరని అలా ఉద్దీనుకు తెలుసు. అందుచేత అతను ఒంటరిగా, నిరాయుధుడై చిత్తూరు దుర్గానికి బయలుదేరాడు. కాని అతని మనసులో ఒక నీచమైన ఆలోచన ఉన్నది. మోసంతో పద్మినిని కాజెయ్యటానికి అతను ముందు గానే పథకం వేశాడు.\nకాపలావాళ్లు పాదుషాను లోపలికి సగౌర వంగా రానిచ్చారు. భీమసింగు ఆయనకు స్వాగతమిచ్చాడు. చక్కగా అలంకరించిన దర్బారు భవనంలోకి అలాఉద్దీన్ ప్రవేశించి అక్కడ పద్మినిని చూశాడు.\nకాని ఆయన పద్మినిని ప్రత్యక్షంగా చూడలేదు. ఒక అద్దంలో ఆయనకు పద్మిని ప్రతిబింబం కనబడింది. ఒక అద్దం కాదు, వరసగా పన్నెండు అద్దాలలో పన్నెండుసార్లు ప్రతిబింబించిన పద్మిని రూపాన్ని పాదుషా చూశాడు. అయినప్పటికీ పద్మిని నిజంగా జగన్మోహిని అని ఆయనకు తెలిసిపోయింది.\nచిట్టచివరకు అలాఉద్దీన్ కళ్ళు పక్కకు తిరిగాయి. ఆయన వెళ్లిపోవటానికి బయలు దేరాడు. భీమసింగు ఆయనను సాగనంప టానికి వెంటవెళ్ళాడు. అవమానంతో ఏడు స్తున్న పద్మినిని అతఃపుర స్త్రీలు ఓదార్చారు.\nఅలాఉద్దీను కొండ దిగి వచ్చేటప్పుడు భీమసింగు వద్ద పద్మిని సౌందర్యాన్ని తెగ పొగిడాడు. ధర్మానికి కట్టుపడనివాడైతే భీమసింగు ఆ నీచుణ్ణి సులువుగా గొంతు పిసికి చంపి ఉండును.\nఇద్దరూ ముస్లిము గుడారాలను సమీ పించారు. పద్మినిని తన భార్యను చేసుకోవా లన్న కోరిక పాదుషాకు మరింత ఎక్కువ అయింది. ఆయన తన భటులకు కనుసైగ చేశాడు. మరుక్షణమే వారు భీమసింగుపై బడి బంధించి ఒక గుడారంలో ఖైదుచేశారు.\nఈ అత్యాచారం గురించి విని రాజ పుత్రులు నిశ్చేష్టులయారు. తమ రాజును విడిపించమని వారు అలాఉద్దీనుకు కబురు చేశారు. పద్మినిని తన పరం చేస్తే భీమసిం గును విడిచిపుచ్చగలనని అలాఉద్దీను జవాబు పంపాడు.\nవారం రోజులపాటు రాజపుత్రులు మధనపడ్డారు. లకుమ్సీ కుర్రవాడు. భీమ సింగు ఖైదీ అయాక చిత్తూరు పౌరులకు సరిఅయిన నాయకుడు లేడు. ఇప్పుడు అన్నిటికీ పద్మిని ఒకతే బాధ్యురాలు. ఆమె సభ చేసి అందరినీ సమావేశపరిచి, తన బంధువైన గోరాసింగును సేనానాయకుడుగా నియమించి, భీమసింగును రక్షించటానికి ఒక ఉపాయం తెలిపింది. ఆమె వేసిన పథకాన్ని ఆచరణలో పెట్టటానికి సభకు లందరూ ఒప్పుకున్నారు.\nచిత్తూరు నుంచి గోరాసింగు దూతగా పాదుషా వద్దకు వచ్చి, \"చక్రవర్తి, మీరు మా రాజును విడిచిపెట్టే పక్షంలో పద్మిని మీవద్దకు వస్తుంది. కాని ఆమెవెంట దాసీ జనంకూడా రావటానికి ఏలినవారు అనుమ తించాలి!” అన్నాడు.\nపాదుషా ఆనందానికి మేరలేదు. \"పద్మిని తనకు ఉచితమైన హెూదాతో రావచ్చును. మా ఆక్షేపణ లేదు. కాని ఆమె వెంటనే బయలుదేరి రావాలి,” అన్నాడాయన.\n\"రాణీ వెంట రక్షకభటులు కొద్దిమంది రావచ్చునా?” అన్నాడు గోరాసింగు.\n\"వద్దు, వద్దు! ఇది పెళ్లి; యుద్ధం కాదు!\" అన్నాడు, అలాఉద్దీన్ నవ్వుతూ.\nగోరాసింగు తిరిగి వెళ్లిపోయాడు.\nపాదుషా తన సైనికులను పిలిచి, \" ఈ రోజు మనకు పండగ, మీ యిష్టంవచ్చినట్టు విందులూ, విలాసాలూ జరపండి,\" అని ఉత్తరువిచ్చాడు. శిబిరమంతా ఆనందోత్సా హాలలో ముణిగితేలుతున్న సమయంలో 700 మేనాలు కొండదిగి వచ్చాయి. ఒక్కొక్క మేనాను ఆరేసి బోయీలు మోస్తున్నారు. ముస్లిము సైనికులు ఆ మేనాల జోలికి పోలేదు.\nపాదుషా తనకు గల విలవైన దుస్తులను ధరించి, తన గుడారాన్ని చక్కగా అలంక రించి పద్మిని రాకకై ఎదురుచూస్తున్నాడు.\nమేనాలన్నీ ఆయన గుడారం దగ్గిర దిగాయి. గోరాసింగు గుడారంలోకి వెళ్లి అలాఉద్దీన్తో, \"పద్మిని వచ్చింది. ఏలినవారు భీమసిం గును విడిపించాలి!” అన్నాడు.\n\" అప్పుడే కాదు. ముందు నేను పద్మినిని పెళ్లాడాలి! తరవాత భీమసింగు విడుదల !” అన్నాడు అలాఉద్దీను.\n\"అయితే పద్మినిని తన భర్తకు వీడ్కోలు చెప్పనివ్వండి,\" అన్నాడు గోరాసింగు.\nపాదుషా దీనికి బలవంతాన ఒప్పుకున్నాడు. పద్మిని భీమసింగున్న గుడారంలోకి అడుగు పెట్టగానే భీమసింగు మితిలేని ఆశ్చర్యంతో, \"నువా?” అన్నాడు.\n\" అరవకండి. ఇదుగో కత్తి! బయట రెండు గుర్రాలు సిద్ధంగా ఉన్నాయి. పారి పోదాం, పదండి !\" అన్నది పద్మిని.\nపహరావాళ్లు మోసం తెలుసుకునేలోపుగా భీమసింగూ పద్మినీ గుడారం బయటికి వచ్చి గుర్రాలెక్కి చిత్తూరుమార్గం పట్టి పారి పోసాగారు. సరిగా ఆ సమయానికే మేనా లన్నిటినుంచీ సాయుధ యోధులు బయటికి వచ్చి ముస్లిము సేనలపై పడ్డారు. ఆ మేనా లను మోసినవారుకూడా సైనికులే. దాదాపు అయిదువేల రాజపుత్రులకూ, ముస్లిము లకూ, ఘోరయుద్ధం జరిగింది. ఈ యుద్ధంలో రాజపుత్రులు చాలా హెచ్చు సంఖ్యలో మరణించారు. అయితే అలా ఉద్దీన్ సేనకూడా నాశనమయింది. అలా ఉద్దీన్ కోపంతో, నిరాశతో ముట్టడి ఎత్తి ఢిల్లీకి తిరిగి వెళ్లిపోయాడు.",
            "book_page_end": 62
        }
    ],
    "statistics": {
        "total_stories": 11,
        "author_counts": {
            "చక్రపాణి": 1,
            "ఎన్. శకుంతల": 1,
            "చందమామ బృందం": 4,
            "బి. ప్రసాదరావు": 1,
            "విద్వాన్ విశ్వం": 1,
            "ఆర్. దయానందరావు": 1,
            "పి. రామశర్మ": 1,
            "సి. జగన్మోహనరావు": 1
        },
        "genre_counts": {
            "సంపాదకీయం": 1,
            "సాంఘిక కథ": 1,
            "ఫాంటసీ ధారావాహిక": 3,
            "బేతాళ కథలు": 1,
            "నీతి కథ": 1,
            "పద్య కథ": 1,
            "సాహసం": 1,
            "పురాణ గాథ (సాహసం)": 1,
            "చారిత్రక కథ": 1
        }
    }
}
{
    "book_id": "చందమామ_1980_02",
    "stories": [
        {
            "title": "అమరవాణి",
            "book_page_start": 5,
            "pdf_page_start": 5,
            "pdf_page_end": 5,
            "author": "చందమామ బృందం",
            "genre": "సూక్తి",
            "moral": "నమ్రత కలిగినవారు ఎల్లప్పుడూ గౌరవించబడతారు, అహంకారులు విరిగిపోతారు.",
            "keywords": [
                "నమ్రత",
                "బుద్ధిమంతులు",
                "అహంకారం",
                "గుణం",
                "విలువ"
            ],
            "characters": [],
            "locations": [],
            "content": "నమంతి ఫలితా వృక్షాః, నమంతి చ బుధా జనాః ; శుష్క కాష్టాని, మూర్ఖశ్చ భిద్యంతే న నమంతి చ. [ఫలించే చెట్లు వంగుతాయి, బుద్ధిమంతులు వంగుతారు: (నమ్రత కలిగి ఉంటారు.) కాని ఎండు కర్రలూ, మూర్ఖులూ విరిగి అయినా పోవచ్చుగాని, వంగటం ఉండదు.]",
            "book_page_end": 5
        },
        {
            "title": "ప్రశ్నోత్తరాలు",
            "book_page_start": 6,
            "pdf_page_start": 6,
            "pdf_page_end": 6,
            "author": "చందమామ బృందం",
            "genre": "వ్యాసం",
            "moral": "చారిత్రక, భౌతిక అంశాలపై అవగాహన పెంచుకోవాలి.",
            "keywords": [
                "బౌద్ధమతం",
                "జైనమతం",
                "అశోకుడు",
                "సూర్యరశ్మి",
                "వర్ణవ్యవస్థ"
            ],
            "characters": [
                "లక్ష్మణ",
                "బి. నారాయణరావు"
            ],
            "locations": [
                "భారతదేశం",
                "కర్ణాటక",
                "ఆంధ్ర"
            ],
            "content": "లక్ష్మణ, హళ్ళూర (కర్ణాటక)\nప్ర: అశోకుడూ, కనిష్కుడూ భారతదేశంలోని అన్ని ప్రాంతాలలోనూ, ఇతర దేశాలలోనూ బౌద్ధమతం ప్రచారం చేశారు. కాని భారతంలో బౌద్ధమతము ఎందుచేత తగ్గిపోయినది ? జైనమతం ఎందుచేత మిగిలి ఉన్నది?\nస: బౌద్ధం చక్రవర్తిత్వానికి అనుకూలమైన మతమని చెబుతారు. సామ్రాజ్యాలు స్థాపించిన మగధ రాజులు తాము స్వయంగా బౌద్ధమతం పుచ్చుకున్నా, పుచ్చుకోకపోయినా, బౌద్ధాన్ని ఆదరించి ప్రోత్సహించారు. బౌద్ధం హింసతో పనిలేకుండా సామ్రాజ్యాన్ని నిలబెట్టుతుందని అశోకుడు తన కాలంలో రుజువుచేశాడు. అహింస ద్వారా ప్రచారమైన ప్రపంచవ్యాప్త మతం బౌద్ధం తప్ప మరొకటి లేదు. సామ్రాజ్యాలు పోయి ప్రాంతీయ రాజరికాలు వెలిసినాక బౌద్ధం అంతరించింది మన దేశంలో, వర్ణ వ్యవస్థతో రాజీపడని కారణంగా బౌద్ధం ఈ దేశంలో నిలవలేకపోయిందనీ, జైనం రాజీపడి నిలవగలిగిందనీ చెబుతారు. అందుకే జైనం దేశాంతరాలలో వ్యాపించ లేదట.\nబి. నారాయణరావు, చీపురుపల్లి. (ఆంధ్ర)\nప్ర: ఉదయించే, లేక అస్తమించే సూర్యుడు, ఉదయించే, లేక అస్తమించే పున్నమి చంద్రుడు ఎర్రగా ఉండుటకు కారణమేమి ?\nస : ఉదయించే సూర్య చంద్రుల కాంతికిరణాలు భూమిని చేరటానికి భూమి చుట్టూ ఉండే గాలి పొరలో చాలా హెచ్చు దూరం ప్రయాణించాలి. అందుచేత సూర్యరశ్మిలో చేరి ఉండే రంగురంగుల కిరణాలు గాలిలో చెదిరిపోతాయి. అన్నిటికన్న ఎక్కువ దూరం సూటిగా ప్రయాణించగలవి అతి దీర్ఘ తరంగాలు గల ఎర్రని కిరణాలు. వాటినే మనం ఉదయాస్తమయాలలో చూస్తాం. ధ్వనితరంగాలకు కూడా ఇదే వర్తిస్తుంది. దూరం నుంచి వచ్చే \"బాండు\" మేళంలో మొదట మనకు వినిపించేవి “డ్రమ్” మోతలు, ధ్వనితరంగాలన్నిటిలోకి అతి దీర్ఘమైనవి అవే.\nఅదే విధంగా సూర్యకాంతిలో అతి సులువుగా చెదిరిపోయేవి అతి హ్రస్వమైన నీలం కాంతి తరంగాలు. గాలిపోరనిండా అవి చెదరి ఉండటం చేత ఆకాశం నీలంగా ఉన్నట్టు కనిపిస్తుంది. కాని నిజంగా ఆకాశం నల్లగా ఉంటుంది.",
            "book_page_end": 6
        },
        {
            "title": "అసమీక్ష కారిత్వం – 80",
            "book_page_start": 7,
            "pdf_page_start": 7,
            "pdf_page_end": 10,
            "author": "చందమామ బృందం",
            "genre": "జానపద కథ",
            "moral": "అత్యంతలోభి కష్టాలు అనుభవించినా, తెలివైనవారు సమస్యకు పరిష్కారం కనుగొంటారు. ధర్మసూక్ష్మం తెలుసుకోవాలి.",
            "keywords": [
                "రాక్షసుడు",
                "అత్యంతలోభి",
                "పితృవాక్యం",
                "బ్రాహ్మణుడు",
                "భూతం"
            ],
            "characters": [
                "అత్యంతలోభి",
                "భద్రసేనుడు",
                "రత్నవతి",
                "ప్రదోష రాక్షసుడు",
                "దొంగ",
                "కోతి",
                "మధుసేనుడు",
                "ప్రతీహారి",
                "చండకర్ముడు",
                "బ్రాహ్మణుడు"
            ],
            "locations": [
                "నగరం",
                "అరణ్యం",
                "కొలను",
                "అశ్వశాల"
            ],
            "content": "అతిలోభి గాలిమేడలు అన్న కథ విని, అని, అత్యంతలోభి అడిగిన మీదట ఆ కథ ఇలా చెప్పాడు :\nమోసపోయిన రాక్షసుడి కథ\nఒక నగరంలో భద్రసేనుడు అనే రాజు ఉండేవాడు. అతనికి రత్నవతి అనే సర్వ లక్షణ సంపన్న అయిన కూ తు రు ఉండేది. ఆమెను ఒక రాక్షసుడు ప్రేమించి, ఎత్తుకుపోవటానికి ప్రయత్నిం చాడు. కాని ఆమె రాక్షసనిరోధోపాయాలు అనుసరించటం చేత వాడికి ఆమెను హరించటం సాధ్యం కాలేదు.\nఒకసారి వాడు 'రహస్యంగా పొంచి ఉండగా, రాజకుమార్తె తన చెలికత్తెతో, \" సఖీ, ప్రతి రోజూ ప్రదోష రాక్షసుడు నన్ను వేధిస్తున్నాడు. వాణ్ణి ఎలా నిరోధిం చటం? ఎంత ఆలోచించినా తెలియకుండా ఉన్నది.\" అన్నది.\nరాక్షసుడు ఆ మాట విని \" ఈమెను నాలాగే మరో రాక్షసుడు కూడా ప్రేమిస్తు న్నాడు. ఈమె నన్ను నిరోధించినట్టుగా వాణ్ణి నిరోధించలేకుండా ఉన్నదన్నమాట. వాడి సంగతి ముందు చూడాలి.\" అను కుని, ఒక గుర్రం రూపం ధరించి అశ్వ శాలలో చేరాడు.\nఆ రాత్రి ఒక గుర్రాల దొంగ రాజుగారి అశ్వశాలలో ప్రవేశించి, అన్ని గుర్రాల కన్న పుష్టిగానూ. ఆకర్షణీయంగానూ ఉన్న మాయ గుర్రాన్ని ఎక్కి పారి పోసాగాడు.\nతాను దొంగిలించిన గుర్రం వేగంగా పరిగెత్తుతూండటం చూసి దొంగ మొదట సంతోషించినా, తరవాత భయపడి, పగ్గాలు పట్టుకుని గట్టిగా లాగాడు. గుర్రం వేగం తగ్గకపోగా మరింత హెచ్చింది. ఎందుకంటే తనను ఎక్కినవాడు ప్రదోష రాక్షసుడని రాక్షసుడికి అనుమానమూ, భయమూ కలిగి, శక్తికొద్దీ పరిగెత్త సాగాడు.\nఅలాగే దొంగ కూడా భయపడ్డాడు. ఎందుకంటే పగ్గాలు బిగలాగినకొద్దీ మరింత వేగంగా పరిగెత్తే గుర్రాన్ని వాడు ఎన్నడూ చూసి ఉండలేదు.\n\"ఇది గుర్రం కాదు. ఏదో పిశాచం అయి ఉండాలి.\" అనుకుని వాడు. దారిలో దొరికిన మర్రిఊడలు పట్టుకుని పైకి ఎక్కాడు.\nప్రదోష రాక్షసుడు వదిలినందుకు గుర్రం రూపంలో ఉన్న రాక్షసుడు కూడా సంతోషించాడు.\nఅయితే ఆ చెట్టు మీదనే పైకొమ్మలలో ఉన్న కోతి. తన మిత్రుడైన రాక్షసుడు గుర్రం రూపంలో ఉండటం తెలుసుకుని, \"నీ మీద స్వారి చేసినవాడు మనిషే! వాడు నీకు సహజమైన ఆహారం! వాణ్ణి ఎందుకు మోశావు?\" అని అడిగింది.\nకోతి అన్న ఈ మాట విని, కోతితోక పుచ్చుకొని లాగి దాన్ని చెట్టుపంగలో ఇరకబెట్టి పీడించుతూ దాని తోక కొరక సాగాడు, దొంగ. కోతి ఆ బాధ భరించ లేక, చాలా భయం కలిగించే మొహం పెట్టింది.\nఅది చూసి రాక్షసుడు, \" ఈ ప్రదోష రాక్షసుడు ఎంతటి భయంకరుడో నీ ముఖం చూస్తేనే తెలుస్తున్నది. వాడికి అందను,'' అంటూ పారిపోయాడు.\nఅతిలోభి ఈ కథ విని, \" విధి అను కూలిస్తే హత్యాప్రయత్నాలు కూడా, గుడ్డి వాడికీ, గూనివాడికీ, మూడుస్తనాలు గల రాజకుమార్తెకూ లాగ మేలు చేస్తాయి.'\" అన్నాడు అత్యంతలోభి.\n\"మిత్రమా, ఆ కథ ఏమిటి?\" అని అతిలోభి అడగగా, అత్యంతలోభి ఇలా చెప్పాడు :\nత్రిస్తని అయిన రాజకుమార్తె కథ\nమధుర రాజు మధుసేనుడు. అతనికి మూడుస్తనాలు గల కుమార్తె పుట్టింది. ఇలాంటి విడ్డూరమైన కూతురు పుట్టినట్టు విని రాజు ప్రతీహారితో, ''ఈ బిడ్డ నాకు కనిపించరాదు. ఆమెను తీసుకుపోయి ఏ అరణ్యంలోనో వదిలిరా.\" అన్నాడు.\nదానికి ప్రతీహారి, ‘“మహారాజా, మూడు స్తనాలు గల కూతురువల్ల తండ్రికి చెరుపు అని నేనూ విన్నాను. అయినా లోకనిందా, వచ్చే జన్మలో పాపఫలమూ అనుభవించ కుండా ఉండగలందులకు తమరు విజ్ఞు లైన బ్రాహ్మణుల సలహా పొందటం మంచిది. శ్రద్ధగా విచారించి, ఆలోచించే వాడి బుద్ధి, సూర్యకిరణాలకు పద్మం వికసించినట్టు వికసిస్తుందంటారు. అందు చేత అజ్ఞానంలో ఉండి, ఆసహాయుడైన వాడు ఎడతెగక ప్రశ్నించాలి. వెనకటికి ఒక బ్రాహ్మణుడు ఒక్క ప్రశ్నతో తనను ఆవహించిన భూతాన్ని వదలగొట్టుకున్నా డట.\" అన్నాడు.\n\"ఆ కథ ఏమిటి?'' అని రాజు అడిగాడు.\nప్రతీహారి ఇలా చెప్పాడు :\nఒక భయంకరమైన అరణ్యంలో చండకర్ముడు అనే గొప్ప భూతం ఉండేది. ఒకసారి అది అరణ్యంలో తిరుగుతూ, చెట్లకిందుగా నడిచిపోతున్న ఒక బ్రాహ్మణుణ్ణి చూసి, అతని భుజాలమీద ఎక్కి, \"నడు!'' అన్నది.\nబ్రాహ్మణుడు బెదిరిపోయి, నడవ సాగాడు. భూతం కాళ్లు చాలా నాజూకుగా. పద్మాలంత సుకుమారంగా ఉండటం గమనించి ఆ బ్రాహ్మణుడు. “నీ పాదాలు ఇంత అందంగా ఉండటానికి కారణం ఏమిటి ?'' అని అడిగాడు.\n\" నేనొక నియమం పాటిస్తాను. అదేమి టంటే, ఎట్టి పరిస్థితుల్లోనూ తడికాళ్లతో నేల మీద నడవను. ఆ కారణంగా నా పాదాలు అంత సుకుమారంగా ఉంటాయి.\" అన్నది భూతం.\nఈ మాట విన్న మీదట ఆ భూతాన్ని వదిలించుకునే మార్గం బ్రాహ్మణుడికి తట్టింది.\nకొద్దిసేపట్లో వాళ్ళు ఒక కొలను వద్దకు వచ్చారు.\nనేను ఈ కొలనులో స్నానం చేసి, దేవుణ్ణి ఆరాధించి వస్తాను. అంతదాకా నువు ఇక్కడే ఉండు, కదలకు!'' అని భూతం కొలనులో దిగింది.\nఅప్పుడు బ్రాహ్మణుడు, '' ఈ భూతం స్నానంచేసి, పూజచేసి వచ్చి నన్ను నిశ్చ యంగా పారణ చేసేస్తుంది. పారిపోవ టానికి ఇదే మంచి సమయం. అది నన్ను వెంటాడలేదు.\" అనుకుని, కాలిసత్తువ కొద్దీ పరిగెత్తాడు. తడి కాళ్లతో భూతం నేలమీద నడవదు గద !",
            "book_page_end": 10
        },
        {
            "title": "భల్లూక మాంత్రికుడు – 20",
            "book_page_start": 11,
            "pdf_page_start": 11,
            "pdf_page_end": 18,
            "author": "చందమామ బృందం",
            "genre": "ఫాంటసీ ధారావాహిక",
            "moral": "ధైర్యంతో కూడిన తెలివితేటలు, సరైన సమయంలో తీసుకునే నిర్ణయాలు ప్రమాదాల నుంచి కాపాడతాయి.",
            "keywords": [
                "మంత్రదండం",
                "సొరంగం",
                "మాంత్రికుడు",
                "రాక్షసుడు",
                "కాళీవర్మ"
            ],
            "characters": [
                "తలారి భల్లూకుడు",
                "బోయవాడు",
                "ఆటవికుడు",
                "గురుబైరాగి",
                "కాళీవర్మ",
                "జితకేతుడు",
                "మాయామర్కటుడు"
            ],
            "locations": [
                "అరణ్యం",
                "చంద్రశిలా నగరం",
                "సొరంగ మార్గం",
                "రాజుగారి ఉద్యానవనం"
            ],
            "content": "[మంత్రదండం తీసుకుపోయిన బైరాగిశిష్యులు, దాని ప్రభావం తెలుసుకునేందుకు నేల మీద కొట్టగా, అక్కడ సొరంగం ఏర్పడింది. లోపల ఏవో నిధులుండగలవన్న ఆశతో గురుబైరాగీ, వాళ్ళూ అందులో దిగారు. ఆ సమయంలో చెరువు దగ్గిరకు వచ్చిన తలారి భల్లూకుడు, ఒక బోయవాణ్ణి చూసి, కోపంగా వాడి మీదికి బయలుదేరాడు. తరువాత— ]\nతలారి భల్లూకుడి భయంకరాకారాన్నీ. అతడి చేతిలో తళతళ మెరుస్తున్న గండ్రగొడ్డలినీ చూసి, బోయవాడు పారి పోయే ప్రయత్నం ప్రమాదకరమని గ్రహించి, నిలువెల్లా వణికిపోతూ, చేతులు జోడించి, '' అయ్యా, గత వారంరోజు లుగా నేను అరణ్యంలో వింతమనుషుల్నీ, భయంకరుడైన ఒక రాక్షసుణ్ణి కూడా చూశాను. కాని, వాళ్ళెపరితోనూ నేను మాట్టాడిందిలేదు. నేను మీరనే మాయా మరటుణ్ణి చూడలేదు. నడికొప్పుతలతో, ఎర్రబట్టలు కట్టినవాడొకడు, శంఖం ఊదుతూ, 'శిష్యా, మాయామర్కటా! \" అంటూ పిలవటం మాత్రం విన్నాను,'' అన్నాడు.\nబోయవాడు యిలా చెప్పగానే, తలారి భల్లూకుడు ఎక్కడలేని ఆశ్చర్యంతో గజి బిజిపడిపోతూ, గండ్రగొడ్డలి దించి, \"ఒరే, బోయా! నువ్వేదో చాలా ముఖ్యమైన సంగ తులు చెపుతున్నట్టు నాకు అనుమానం కలుగుతున్నది. వాటి వెనక వున్న రహస్యం ఏమిటో నా యజమాని కాళీవర్మ ప్రభు వుకే తెలియాలి. పారిపోకు, నీ కొచ్చిన ప్రాణభయం ఏమీలేదు.\" అన్నాడు.\nఆటవికుడు కూడా ఆశ్చర్యపోతూ, \" తలారి భల్లూకయ్యా, ఈ బోయవాడు చెప్పేవి నమ్మదగినమాటలేనా? ఒక మాంత్రికుడూ, రాక్షసుడు ఉగ్రదండుడూ మన వెంటనేవున్నారు. అలాంటప్పుడు మరొక మాంత్రికుడూ రాక్షసుడూ అరణ్యంలో తిరుగుతూండటం ఏమిటి?'' అన్నాడు.\n\" అదే నాకు అంతుచిక్కటం లేదు. మన భల్లూక మాంత్రికుడికి పోటీగా మరొక మాంత్రికు డెవడైనా బయలు దేరాడేమో. సరే, బోయా! నువ్వనే దొంగ బైరాగులూ, భూసొరంగం సంగ తేమిటి ? ''... అని అడిగాడు తలారి భల్లూకుడు.\nబోయవాడు అతణ్ణి, గురుబైరాగీ, వాడి శిష్యులూ దిగిపోయిన సొరంగం దగ్గిరకు తీసుకుపోయి, మంత్రదండంతో వాళ్ళు చేసిన అద్భుతాలను గురించి చెప్పాడు.\nఆ మంత్రదండం భల్లూకమాంత్రికుడి నుంచి, మాయామర్కటుడు దొంగి లించుకుపోయినదే అని తలారి భల్లూ కుడికి అర్థమైపోయింది. ఇప్పుడా మంత్ర దండం మరెవరో బైరాగుల చేతబడిం దన్నమాట!\nతలారి భల్లూకుడు యీ సంగతి కాళీ వర్మ. భల్లూకమాంత్రికులకు ' చెప్పేం దుకు బయలుదేరనున్నంతలో, కాళీవర్మ గుర్రం మీద అక్కడికి వచ్చి, ''భల్లూకా, యీ ప్రాంతం మనం గుడా రా లు నిర్మించేందుకు అనుకూలంగా వున్నట్టు న్నదే!'' అన్నాడు.\nతలారి భల్లూకుడు, కాళీవర్మను సమీ పించి, '' కాళీవర్మ దొరా గుడారాల మాట తరవాత. ముందు యీ బోయ వాణ్ణి అడిగి చూడండి. వీడు రెండు ఆశ్చర్యం కలిగించే విషయాలు చెబుతు న్నాడు,'' అన్నాడు.\nకాళీవర్మ ప్రశ్నించగా, బోయవాడు మరొకసారి తాను అరణ్యంలో చూసిన శంఖం ఊదేవాణ్ణి, రాక్షసుణ్ణి గురించి; బైరాగులూ, అతడి శిష్యులిద్దరూ మంత్ర దండం మహిమతో భూమికి సొరంగం కొట్టి. అందులో దిగిపోయిన సంగతీ చెప్పాడు.\nఆ వెంటనే కాళీవర్మ. భూసారంగం ముఖద్వారం దగ్గిరకుపోయి, ఒకసారి లోపలికి తొంగి చూసి, జాగ్రత్తగా లోపలికి దిగాడు. అతడు అక్కడ వున్న మెట్లు దాటగానే, దూరంగా ఎక్కడో కనిపిస్తున్న చిన్న వెలుగూ, దానికేసి నడుస్తున్న మూడు నల్లని ఆ కారాలు అతడి కంటబడినై.\nకాళీవర్మ చప్పున సొరంగమార్గం పైకి వచ్చి, తలారి భల్లూకుడితో, '' తలారి భల్లూకా ! నీ ఆటవిక సేవకుణ్ణి యిక్కడ కాపలా వుంచి, నువ్వు వెంటనే బయలు దేరిపోయి, మాంత్రిక గురువుకు యిక్కడ విన్నది, చూసినదీ — అంతా చెప్పు. నేను యీలోపల సొరంగమార్గానపోయి, పారిపోతున్న బైరాగుల దగ్గిర వున్న మంత్ర దండాన్ని తిరిగి సంపాయిస్తాను, '' అన్నాడు.\nతలారి భల్లూకుడు బయలుదేరి నాలు గైదడుగులువేసి ఆగి, “కాళీవర్మ ప్రభో! ఇప్పుడా బైరాగుల దగ్గిర వున్నది, భల్లూక మాంత్రికుడి మహిమ గల మంత్రదండం. ఆ సంగతి మరవకండి,'' అన్నాడు.\nకాళీవర్మ కత్తి దూసి, సొరంగం కేసి తిరిగి, \"భల్లూకా, నా దగ్గిర వున్న యీ బంగారు పిడి గల కత్తి మహత్తు మాటేమోగాని, శక్తిలో ఏ మంత్రదండానికీ తీసిపోదు. నా తండ్రి చేతిలో వుండగా యిది, యిప్పటి రాజు జితకేతుడి తండ్రి గారి శత్రువులనెందరినో హతమార్చింది. బహుశా, ఈ కత్తి త్వరలోనే యీ జితకేత రాజు తల నరకవచ్చు.'' అన్నాడు.\nమర్రిచెట్టు మీది నుంచి కిందికి దూకిన బోయవాడు దిక్కులు చూస్తూ, \"అయ్యా యిక నా దారిన నేను పోవచ్చా?\" అని అడిగాడు.\nతలారి భల్లూకుడి సేవకుడైన ఆటవి కుడు వాణ్ణి సమీపించి, \"ఒరే. నువ్వు బోయవాడివి, నేను ఆటవికుణ్ణి. బతుకు తెరువుకు మనిద్దరం చెట్టూపుట్టా పట్టుకు తిరగవలసినవాళ్లమే. అందువల్ల నువ్వూ, నాలాగే ఏ శక్తిమంతుణ్ణి ఆశ్రయించి, ఎందుకు బతగ్గూడదు ? ఈ చంద్రశిలా నగరం రాజు జితకేతుడు యింకా ఆట్టే కాలం సింహాసనం మీద వుండడని. నా నమ్మకం. అప్పుడు గెలిచినవాళ్ళ పక్షాన వున్న మనకు, రాజా స్థానంలో మంచి నౌకరీలు దొరికే అవకాశం వున్నది.'' అన్నాడు.\nబోయవాడు ఆశగా ఆటవికుడి కేసి చూస్తూ. '' ఆటవికన్నయ్యా, నువ్వేదో చాలా చెప్పావు, బాగానే వున్నది. దుర్మార్గుడూ, చేత గాని వాడూ అయిన ఈ జితకేతరాజును సింహాసనం మీది నుంచి దింపగలిగిన బలవంతుడెవరు?'' అని అడిగాడు.\nఆటవికుడు అప్పుడే సొరంగమార్గం లోకి దిగిపోతున్న కాళీవర్మను చూపిస్తూ, '' ఆయన పేరు కాళీవర్మ. లోగడ రాజు జితకేతుడు ఆయన్ను అవమానించటమే గాక, దిరిసెనవనంలో తల నరికించేందు క్కూడా ప్రయత్నించాడు. ఇప్పుడాయన, ఆ రాజు మీద పగ దీర్చుకోబోతున్నాడు,'' అన్నాడు.\nబోయవాడు. \" అన్నా. నేనూ, నీతో పాటే!'' అంటూ ఎగిరి గంతేసి ఆటవికుణ్ణి కావిలించుకున్నాడు.\nసొరంగమార్గం ప్రవేశించిన కాళీవర్మ, మోకాటి నీటిలో కొంతదూరం నడిచి. ముందుపోతున్న బైరాగులను హెచ్చరిస్తూ, \"ఒరే. ఆగండి!'' అంటూ కేక పెట్టాడు.\nఆ మాటలకు నవ్వుతూ, కాళీవర్మ మంత్రదండాన్ని తీసుకుని. ముందుకు వెళ్ళటమా లేక వెనక్కు తిరిగిపోవటమా అని ఆలోచిస్తున్నంతలో, గురు బైరాగి రహస్యం చెపుతున్నవాడిలా, \"వీరయువ కుడా ! ఆనిధుల్లో కాస్తంతభాగం మాకూ యివ్వటం ధర్మంగదా ?'' అన్నాడు.\nగురుబైరాగి యిలా అన్న తరవాత కాళీవర్మకు మెరుపులా ఒక ఆలోచన వచ్చింది. అతడు బైరాగుల కేసి ఓ మారు పరీక్షగా చూసి, \"పాపం మీరు యీ సొరంగంలో ఏవో నిధులున్నవని ఆశపడి. యిక్కడికి వచ్చినట్టున్నది. కాని, నా ఉద్దేశం యీ సొరంగం రాజు గారి కోటలో నుంచి, అవసరం కలిగి నప్పుడు శత్రువులకు దొరకకుండా పారి పోయేందుకు, యిప్పటి రాజవంశంవాళ్లు తవ్వించినదిలా కనబడుతున్నది. కాని, యిక్కడేమైనా వెండి, బంగారాల్లాంటివి దొరికితే వాటిని తీసుకుపోయేందుకు, మీకు అనుమతి యిస్తాను. నాతోపాటు సొరంగమార్గం వెంట ముందుకు రాగలరా?\" అని అడిగాడు.\nగురుబైరాగి, శిష్యులతోపాటు అమితా నందపడిపోతూ, \"వీరయు వ కు డా ! నీమాట కాదనగలమా ? ముందుండి దారి తియ్యి.'' అన్నాడు.\nఅందరూ కలిసి దూరంగా సన్నని వెలుగు పడుతున్న ప్రదేశాని కేసి నిశ్శబ్దంగా నడిచారు. ఒకచోట సొరంగ మార్గం అంతమైపోయి, పైనున్న రాతి పలక సందుల నుంచి, చిన్న వెలుగు కిందికి ప్రసరిస్తున్నది.\nకాళీవర్మ, బైరాగులతో, “మనం పైనున్న రాతిపలకను నిశ్శబ్దంగా పక్కకు నెట్టగలిగితే, ఆ తరవాత, రాజుగారి కోట లోని ఏ భాగంలో మనం వున్నామో తెలుసుకోవచ్చు. ఊఁ, ఒక పట్టు పట్టండి!'' అన్నాడు.\nఅందరూ కలిసి రాతిపలకను పక్కకు నెట్టారు. వెంటనే సొరంగమార్గం సూర్య కాంతితో మిలమిల్లాడింది. పైన రాతి పలకను కప్పివున్న కొన్ని పూలమొక్కలు చిన్న శబ్దంతో పక్కకు పడిపోయినై.\nముందుగా కాళీ వర్మ పైకి వచ్చి, చుట్టూ ఓమారు కలయచూసి తాము రాజుగారి ఉద్యానవనంలో ప్రవేశించినట్టు గ్రహించాడు. తరవాత అతడు సైగ చేయగానే బైరాగులందరూ సొరంగం నుంచి పైకి వస్తూనే, ఆహాఁ, ఏమీ ఉద్యానవన సౌందర్యం! జితకేత మహా రాజుగారిది లాగున్నదే!'' అన్నారు.\nకాళీవర్మ వాళ్ళను మెల్లిగా మాట్టాడ మని హెచ్చరించి, \" మనం చాలా ప్రమాదకరమైన ప్రదేశానికి వచ్చాం. నాకు ప్రాణం మీద అంతగా తీపిలేదు. రాజభటులెవరైనా చూసి చుట్టుముట్టితే, ప్రాణాలుండగా వాళ్ళకు లొంగను. మీ సంగతేమిటి?\" అన్నాడు.\nబైరాగి గురువు గజగజలాడిపోతూ, \"మాకు ప్రాణాలంటే మహా తీపి గనకే గదా, చావలేక యిలా ఏవో గాలి బతు కులు బతుకుతున్నాం! సొరంగంలో నిధి నిక్షేపాలు లేవని తెలిసిపోయింది. తమ అనుమతి అయితే యిక మా దారిన మేం పోతాం.'' అన్నాడు.\nకాళీవర్మ, బైరాగులను అలాగే వెళ్ళ మని చెప్పబోయేంతలో, సొరంగమార్గం వైపున వున్న చెట్ల వెనక నుంచి రాజు జితకేతుడూ, మాయామర్కటుడూ ఏదో మాట్లాడుకుంటూ రావడం కనిపించింది.\nకాళీవర్మ చప్పున అక్కడ వున్న పూల పొదల చాటుకు పోతూ, బైరాగులతో, \"మీ కొచ్చిన ప్రాణభయం ఏమీలేదు. మీరు రాజూ, మాయామర్కటుడి కంట బడటం జరిగితే, పోయిన మంత్రదండం నగరంలోని ఏ సుబ్బిశెట్టి చేతిలోనో చూశామనీ, ఆ సంగతి చెప్పేందుకు వచ్చామనీ అబద్ధం ఆడేయండి. ఆ తర వాత ఏం జరుగుతుందో చూద్దాం,\" అన్నాడు.\nకాళీవర్మ యిలా మాట్టాడుతున్న సమ యంలోనే, ఎక్కడో దూరాన్నుంచి శంఖ నాదం వినిపించింది. ఆ మరుక్షణం మా యా మర్క టుడు అందుబాటులో వున్న చెట్టు కొమ్మమీదికి కీచుమంటూ ఎగురుతూ, '' జై, తాంత్రికగురో! తమరు శంఖాన్ని పూరిస్తున్నది కోటలోపలినుంచా, వెలపలి నుంచా?'' అంటూ కేక పెట్టాడు.\nశంఖనాదం ఆగిపోయింది. మాయా మర్కటుడు కొమ్మమీది నుంచి కిందికి గెంతబోతున్న తరుణంలో, వాడికి భయంతో దిక్కులు చూస్తున్న బైరాగులు ముగ్గురూ కనిపించారు.\nమాయామర్కటుడు పెద్దగా కీచు మంటూ అరిచి, \" జితకేతు రాజా! ఇది తమ ఉద్యానవనమా లేక బైరాగుల మఠమా? వెంటనే ఆ పూల పొదల దగ్గిర వున్న బైరాగుల్ని పట్టి బంధిం చండి !\" అంటూ కిందికి దూకాడు.\nరాజు జితకేతుడు గట్టిగా చప్పట్లు చరిచి, రాజభటులను పిలుస్తూ బైరాగు లను సమీపించి \" ఎవర్రా మీరు? ఎవరి అనుమతితో నా ఉద్యానం ప్రవేశిం చారు?\" అన్నాడు కోపంగా.\nగురుబైరాగి రెండు చేతులూ పైకెత్తి, \" మహారాజా, మంత్రదండం!.... సుబ్బి శెట్టి!.... మంత్రదండం ! .... సుబ్బి శెట్టి! అంటూ అదే మాటగా కేకలు పెట్ట సాగాడు. —(ఇంకా వుంది)",
            "book_page_end": 18
        },
        {
            "title": "పితృవాక్యపాలన",
            "book_page_start": 19,
            "pdf_page_start": 19,
            "pdf_page_end": 24,
            "author": "చందమామ బృందం",
            "genre": "బేతాళ కథ",
            "moral": "ఉన్నతమైన ఆశయాల కోసం హీనమైన ఆశయాలను విడిచిపెట్టాలి. రాజభక్తి, స్నేహధర్మం పితృవాక్యపాలన కంటే గొప్పవి.",
            "keywords": [
                "పితృవాక్యపాలన",
                "స్నేహం",
                "ఆదర్శం",
                "రాజభక్తి",
                "విక్రమార్కుడు"
            ],
            "characters": [
                "విక్రమార్కుడు",
                "బేతాళుడు",
                "శేఖరుడు",
                "వైశాఖుడు",
                "విజయుడు"
            ],
            "locations": [
                "విదేహరాజ్యం",
                "శ్మశానం",
                "కొండ",
                "లోయ"
            ],
            "content": "పట్టువదలని విక్రమార్కుడు చెట్టు వద్దకు తిరిగివెళ్ళి, చెట్టు నుంచి శవాన్ని దించి భుజాన వేసుకుని, ఎప్పటిలాగే మౌనంగా శ్మశానం కేసి నడవసాగాడు. అప్పుడు శవంలోని బేతాళుడు, \" రాజా, ఉన్నత మైన ఆదర్శం కోసమే నువు ఇలా శ్రమ పడుతూ ఉండవచ్చు. కాని ఆదర్శాలను నిలబెట్టుకునే దక్షత కూడా ఉండాలి. లేనిపక్షంలో పితృవాక్యపాలన చేయలేక పోయిన శేఖరుడి లాగే నాశనమైపోతావు. శ్రమతెలియకుండా ఉండగలందులకు నీకు అతని కథ చెబుతాను, విను.\" అంటూ ఇలా చెప్పసాగాడు :\nశేఖరుడు అనేవాడు విదేహరాజ్యంలో ఒక ఉన్నతోద్యోగి కొడుకు. అతని తండ్రి పేరు వైశాఖుడు. వైశాఖుడికి లాగే విదేహ రాజుకు కూడా ఒక్కడే కొడుకు. అతని పేరు విజయుడు. విజయుడూ, శేఖరుడూ ఆబాల్యస్నేహితులు; ఒకే గురువు వద్ద విద్యలు నేర్చి, ఒకే తండ్రి పిల్లల లాగా పెరిగారు. విజయుడు రాజుకాబోయేవాడై నప్పటికీ, శేఖరుణ్ణి తనతో సమంగా చూసుకునేవాడు.\nశేఖరుడి తండ్రి వైశాఖుడు మరణ శయ్య మీద ఉండి, తన కొడుకును రహస్యంగా పిలిచి, \"నాయనా, నువు నీ తండ్రి ఋణం తీర్చుకోవాలంటే నాది ఒక్క కోరిక తీర్చాలి. తీర్చుతానని మాట ఇయ్యగలవా? \" అని అడిగాడు.\n'\" తప్పక తీర్చుతాను. పితృవాక్య పరిపాలన చెయ్యనివాడు కొడుకే కాదు. మీ కోరిక చెప్పండి,\" అన్నాడు శేఖరుడు.\n“విదేహరాజవంశాన్ని నిర్మూలించు,\" అన్నాడు వైశాఖుడు:\nశేఖరుడు ఈ మాట విని నిర్ఘాంత పోయాడు. తన తండ్రి అలాటి కోరిక కలిగి ఉండటం స్వామిద్రోహమూ, రాజ ద్రోహమూనూ! తన చేతి మీదుగా తాను తన మిత్రుణ్ణి, విజయుణ్ణి చంపటం మిత్రద్రోహం!\n''అదేమిటి, నాన్నా? అలాటి కోరికకు కారణం ఏదో ఉండాలిగద!\" అన్నాడు శేఖరుడు.\n\"విదేహ రాజు నాకు యజమాని అయితే కావచ్చుగాని నన్ను నీండు కొలువులో ఒకసారి అవమానించాడు. అవకాశం దొరికినప్పుడల్లా నా పైన కఠిన చర్యలు తీసుకున్నాడు. ఈ రాజవంశం అంతమైతేనేగాని నా ఆత్మకు శాంతి ఉండదు. మాటతప్పని వాడివైతే, నా ఆఖరు కోరిక తీర్చు. తీర్చుతానని నువు ప్రమాణం చేస్తేనేగాని, నేను నిశ్చింతగా చావను.\" అన్నాడు వైశాఖుడు.\nతండ్రి చివరి కోరిక తీర్చుతానని శేఖరుడు ప్రమాణం చేశాడు.\nవైశాఖుడు తృప్తిగా చిరునవ్వు నవ్వి. ప్రాణాలు వదిలాడు.\nతండ్రి పోగానే శేఖరుడికి రాజు కొలుపులో తండ్రి ఉద్యోగం దొరికింది.\nఅ దే స మ యంలో విదేహరాజు తన కొడుకైన విజయుడికి రాజ్యభారం అప్పగించాడు. ఇప్పుడు శేఖరుడు తన కింద నౌకరు అయినప్పటికీ విజయుడు అతన్ని మిత్రుడుగానే చూస్తూ, వేటకు వెళ్ళినా, వాహ్యాళికి వెళ్ళినా శేఖరుణ్ణి తన వెంట తీసుకుపోతూనే ఉన్నాడు. దివాణం దాటితే వాళ్ళు యజమానీ నౌకరూ లాగా కాక, ఆప్తమిత్రులల్లేనే ఉంటున్నారు.\nఈ విషయంలో విజయుడు మారక పోయినా, శేఖరుడు క్రమంగా మారాడు. తండ్రికి ఇచ్చినమాట నిలబెట్టుకోవటానికి తాను రాజవంశాన్ని నిర్మూలించాలి. అందుకు విజయుణ్ణి చంపితే చాలు. రాజుకు వేరే సంతానం లేదు, కలిగే అవకాశం కూడా లేదు. అందుచేత, విజయుణ్ణి చంపటానికి శేఖరుడు తన మనసును సిద్ధపరచుకుంటూవచ్చాడు.\nఒకసారి విజయుడు వేటకు బయలు దేరుతూ, శేఖరుణ్ణి తన కూడా తీసుకు వెళ్ళాడు. అడవిలో ఒక సమయంలో స్నేహితులిద్దరూ భటులకు దూర మయారు. శేఖరుడు కత్తితో విజయుణ్ణి వెన్నులో పొడవబోతూండగా భటులు అటుగా వచ్చారు. శేఖరుడి ప్రయత్నం కొనసాగలేదు.\nమరోసారి స్నేహితులిద్దరూ నగరం వెలపల కొండ మీదికి వాహ్యాళి వెళ్ళారు. అది చాలా అందమైన ప్రదేశం. కొండ అవతల ఒక చక్కని లోయ ఉన్నది. లోయవైపు కొండ నిటారుగా ఉండటం చేత లోయలోకి దిగటానికి లేదుగాని, కొండ అంచున నిలబడి లోయ అంతా కలయచూసి, ఆనందించవచ్చు. స్నేహితు లిద్దరూ ఆ కొండ అంచున చాలాసార్లు నిలబడి లోయను చూసి ఆనందించారు.\nఈసారి విజయుణ్ణి శేఖరుడు ఆ కొండ అంచుకు తీసుకుపోయాడు. ఆక్కడి నుంచి విజయుణ్ణి లోయలోకి తోసేస్తే, శవం కూడా గుర్తుపట్టటానికి ఉండదు. లోయను చూడటంలో విజయుడు నిమగ్నుడై ఉన్నాడనుకుని, శేఖరుడు అతన్ని లోయలోకి తోయబోయాడు.\nవిజయుడు వెనక్కు చూసి, \"ఇది చాలా ప్రమాదమైన చోటు ! కిందికి పోదాం పద! \" అన్నాడు శేఖరుడితో.\nకిందికి దిగిన స్నేహితులు ఒక రాతి బండ మీద కూర్చున్నారు. విజయుడు శేఖరుడితో, '' నాకు నిన్న రాత్రి చెడ్డకల వచ్చింది.\" అన్నాడు.\n\"ఏమిటా చెడ్డకల? \" అని శేఖరుడు అడిగాడు.\n\" నువు నన్ను కత్తితో పొడిచావట. నేను ప్రాణంవిడుస్తూ, నీ పేరే ఉచ్చరిస్తూ, నీ కళ్ళలోకి చూశానట! మనపంటి గాఢ స్నేహితుల మధ్య ఇలాటి సంఘటన ఊహించటానికే వీలులేదు గదా ! ' ' అన్నాడు విజయుడు.\nశేఖరుడికి నోట మాట రాలేదు. అతని ముఖం రక్తహీనం కావటం గమనించి, \" నువు నన్ను కొంతకాలంగా చంపటానికి చూస్తున్నావు. నా వల్ల నీ కేం ద్రోహం జరిగింది? దాపరికం లేకుండా చెప్పు\" అన్నాడు విజయుడు.\nగత్యంతరంలేక శేఖరుడు తాను తన తండ్రికి ఆఖరుక్షణంలో ఇచ్చిన మాట గురించి విజయుడికి చెప్పాడు.\nఅంత్రా విని విజయుడు, '' నువు శ్రీరాముడి లాగా పితృవాక్యపాలన చేయ నిర్ణయించుకోవటం మెచ్చదగినదే ! నన్ను నీ కత్తితో సంహరించి, నీ తండ్రి ఋణం తీర్చుకో !\" అన్నాడు.\nఅన్నాడే చాలునన్నట్టు శేఖరుడు కత్తి దూశాడు. కాని అదేక్షణంలో విజయుడు కూ డా తన కత్తి దూసి, అతన్ని ఎదురొన్నాడు. శేఖరుడు విస్తుపోయాడు.\nవిజయుడు మందహాసం చేసి, \"మరేం లేదు, శేఖరా ! నువు నన్ను ఇలా చంపేస్తే నీకు హత్య చేసిన పాపమూ, నాకు నరకమూ కలుగుతాయి. ఇద్దరం వీరోచితంగా పోరాడి చచ్చిపోతే, వీర స్వర్గం లభిస్తుంది,'' అన్నాడు.\nఇద్దరూ కత్తియుద్ధం చేశారు. విజయుడి ధాటికి శేఖరుడు తట్టుకోలేకపోయాడు. అతని చేతి కత్తి ఎగిరిపోయింది. అతన్ని ఒక్క తోపుతో కిందపడేసి విజయుడు, \"పితృవాక్యపాలన చేయలేకపోయావు గాని, వీరస్వర్గం అలంకరించు,'' అంటూ ఒక్క వేటుతో శేఖరుడి తల నరికేశాడు.\nబేతాళుడు ఈ కథ చెప్పి. ''\" రాజా, విజయుడు తన ఆప్తమిత్రుణ్ణి చంపటం అన్యాయం కాదా ? శేఖరుడు మామూలు హంతకుడు కాడు. అతను ఒక ఆదర్శం కొరకు విజయుణ్ణి చంపాలనుకున్నాడు. అలాటివాణ్ణి కారాగృహంలో పెట్టవచ్చు. దేశం నుంచి వెళ్ళగొట్టవచ్చు. విజయుడు అతన్ని ఎందుకు చంపాడు? శేఖరుడు తనను చంపబోయాడన్న కసితోనా? లేక అతని పట్ల తనకు నిజమైన స్నేహభావం లేకనా? ఈ సందేహానికి సమాధానం తెలిసి కూడా చెప్పకపోయావో నీ తల బద్దలవుతుంది.\" అన్నాడు.\nదానికి విక్రమార్కుడు. \"పితృవాక్య పాలన కోసమైనా శేఖరుడు తలపెట్టినది విజయుడి హత్య. కాని విజయుడు ద్వంద్వ యుద్ధంలో శేఖరుడు తనను చంపే అవ కాశం ఇచ్చాడు. విజయుణ్ణి యుద్ధంలో చంపే శక్తి శేఖరుడికి లేకపోయింది. పితృవాక్యపరిపాలన అన్నది ఒక్కటే మనిషికి మహత్తరమైన ఆశయం కాదు. కృతజ్ఞతా, రాజభక్తి. స్నేహ ధర్మమూ లాటి అనేక గొప్ప ఆశయాలు మనిషికి ఉన్నాయి. మనిషికి గల ఆశ యాల మధ్య సంఘర్షణ వచ్చినప్పుడు హీనమైన ఆశయాన్ని విడిచిపెట్టి, ఉన్నత మైన ఆశయాన్ని మనిషి చేపట్టాలి.\nశేఖరుడి విషయంలో పితృవాక్యపాలన చాలా హీనమైన, క్షుద్రమైన ఆశయం. శేఖరుడి తండ్రి క్షుద్రుడు. రాజు ఉదా రుడు గనకనే అతను ఎన్నో తప్పులు చేసినా కొలువులో నుంచి తొలగించలేదు. అయినా రాజు అతన్ని నిండు సభలో అవమానించాడంటేనూ, అనేకసార్లు కఠిన చర్యలు తీసుకున్నాడంటేనూ. శేఖరుడి తండ్రి తన పని నిర్వర్తించటంలో అసమర్థుడై ఉండాలి. శేఖరుడు కూడా క్షుద్రుడి లాగే ప్రవర్తించాడనాలి. తన తండ్రి తన తుదికోరికకు కారణాలు చెప్పి నప్పుడు, తండ్రి కోరిక నెరవేర్చనవసరం లేదని నిర్ణయించుకుని, ఆ మాట తండ్రికి చెప్పి ఉండవచ్చు. అతను అలా చెయ్య లేదు. విజయుడు తన కల చెప్పినప్పుడు శేఖరుడు తన తప్పు తెలుసుకుని విజయుడి కాళ్ళ మీద పడి ఉండవచ్చు. అలాగూ చేయలేదు! విజయుడు తనను చంప మన్నప్పుడు శేఖరుడు కత్తిదూయటం కన్న పరమనీచమైనపని ఇంకొకటి ఉండదు. అలాటివాడి మరణం గురించి విచారించనవసరంలేదు,\" అన్నాడు.\nరాజుకు ఈవిధంగా మౌనభంగం కలగ గానే. బేతాళుడు శవంతో సహా మాయమై, తిరిగి చెట్టెక్కాడు. —(కల్పితం)",
            "book_page_end": 24
        },
        {
            "title": "కొత్తదయ్యం-పాతదయ్యం",
            "book_page_start": 25,
            "pdf_page_start": 25,
            "pdf_page_end": 26,
            "author": "ఎ. సరోజనమ్మ",
            "genre": "హాస్యం",
            "moral": "తెలివైన వ్యక్తి భయంకరమైన శక్తులను కూడా తనకు అనుకూలంగా వాడుకోగలడు.",
            "keywords": [
                "దయ్యాలు",
                "రైతు",
                "చాకిరీ",
                "తెలివి",
                "వాత"
            ],
            "characters": [
                "రైతు",
                "రైతు కొడుకు",
                "పాత దయ్యాలు",
                "కొత్త దయ్యం"
            ],
            "locations": [
                "ఊరు",
                "పొలం",
                "దిగుడు బావి",
                "పశువుల కొట్టం"
            ],
            "content": "ఒక ఊళ్లో ఒక రైతు ఉండేవాడు. పొలం పనులకూ, బండిలాగటానికీ అతని వద్ద రెండు ఎడ్లు ఉండేవి. వాటిలో ఒకటి చనిపోయింది. దానికి బదులుగా మరొక ఎద్దును కొనుక్కురావటానికి రైతు, తన కొడుకును వెంటబెట్టుకుని ప్రయాణ మయాడు. దారిలో తినటానికి రైతు భార్య వాళ్ళ కోసం మూడు సజ్జరొట్టెలు కాల్చి, మూటగట్టి ఇచ్చింది.\nతండ్రి కొడుకులు సంతకు వెళ్ళి వెతకగా, వెతకగా ఒక ఎద్దు దొరికింది. బేరం కుదుర్చుకుని ఆ ఎద్దును కొని తిరిగి వస్తూ, దారిలో ఒక దిగుడు బావి కన బడితే అక్కడ రొట్టెలు తినటానికి తండ్రి కొడుకులు మెట్లు దిగి, కాళ్లూ, చేతులూ కడుక్కున్నారు.\nరైతు కొడుకు మూట విప్పి. మూడు రొట్టెలుండటం చూసి \" నాన్నా నాకు ఆకలిగాలేదు. నీకు రెండూ నాకు ఒకటి!'' అన్నాడు.\nఆ దిగుడు బావిలో మూడు దయ్యాలు కాపరం ఉంటున్నాయి. రైతు కొడుకు అన్న మాటకు అవి హడలిపోయి, పైకి వచ్చి, \"బాబ్బాబు మమ్మల్ని తినకండి. మీరు ఏం పనిచెబితే అది చేస్తాం! \" అన్నాయి తండ్రి కొడుకులతో.\nరైతు అవి దయ్యాలనీ, తమను చూసి భయపడ్డాయనీ గ్రహించి, \" మా వెంట వచ్చి మేం చెప్పిన పనులన్నీ చేస్తే, మిమ్మల్ని తినం\" అన్నాడు.\n''మీరుఏంచెయ్యమంటే అది చేస్తాం,” అన్నాయి దయ్యాలు విధేయతగా.\nరైతూ, అతని కొడుకూ కొత్త ఎద్దుతో బాటు దయ్యాలను కూడా ఇంటికి తెచ్చి, వాటిచేత అడ్డమైన చాకిరీ చేయించుకో సాగారు.\nదయ్యాల సంగతి ఇలా ఉండగా, వాటిని అప్పుడప్పుడూ చూడవచ్చే దయ్యాలు, బావిలో అవి లేకపోవటం గమనించి, విచారించగా, ఎవరో ఇద్దరు మనుషులు వచ్చి వాటిని వెంటబెట్టుకు పోయినట్టు తెలిసింది.\nఆ పాతదయ్యాలను వెతుకుతూ ఒక కొత్తదయ్యం రైతు ఇంటికి వచ్చి, వాటిని ఒక పశువుల కొట్టంలో చూసి, \"మీరు మీ బావిని వదిలిపెట్టి ఇక్కడ ఎందుకు ఉన్నారు ? అని ఆడిగింది.\n\"మా కష్టాలు ఏమని చెప్పం ? ఇద్దరు మనుషులు మేము ఉండే బావిలో దిగి. మమ్మల్ని తింటామని భయపెట్టి మా చేత చాకిరీ చేయించుకుంటున్నారు!\" అని పాతదయ్యాలు లబలబలాడాయి.\n\"అదెంతపని ? నేను ఆ మనుషులను అమాంతం చంపేస్తాను. నన్ను ఈ మూల దాక్టోనియ్యండి.'' అన్నది కొత్తదయ్యం.\nఇంతలో రైతూ, కొడుకూ పశువుల కొట్టంలోకి వచ్చారు. తండ్రి కొత్త ఎద్దును చూసి కొడుకుతో \"ఒరే, ఈ కొత్తదానికి వాతం చేసింది. వాత పెట్టటానికి గరిట కాల్చి ఉంచాను. దాన్ని పట్టుకురా!\" అన్నాడు.\nదాక్కుని ఉన్న దయ్యం హడలిపోయి, పరిగెత్తుకుంటూ వచ్చి రైతు కాళ్ళ మీద పడి \" బాబోయ్. నాకు వాతలు పెట్టవద్దు. నేను కూడా పాతదయ్యాలు చేసే పను లన్నీ చేస్తాను. వాళ్ళు పొలం నుంచి పత్తి మాత్రమే తెస్తున్నారు. నేను దాన్ని ఏకిపెట్టుతాను.'' అన్నది.\n\"ఆ మాట నేనే చెబుదామనుకుంటు న్నాను. ఇకమీద నాకు పొలం నుంచి తెచ్చే ముడిపత్తి చాలదు. ఏకినదూది కావాలి,'' అన్నాడు రైతు.\nతరవాత పాతదయ్యాలు, కొత్త దయ్యాన్ని తిట్టుతూ. \" నీ ప్రయోజకత్వం అడుకుతిన్నట్టే ఉన్నది. మమ్మల్ని చెర విడిపిస్తానని ప్రగల్భాలు పలికి, ఉన్న చాకిరికి పత్తి ఏకడం పని ఒకటి కొత్తగా తెచ్చిపెట్టావు!\" అన్నాయి.",
            "book_page_end": 26
        },
        {
            "title": "మనుషులమధ్య రాక్షసుడు",
            "book_page_start": 27,
            "pdf_page_start": 27,
            "pdf_page_end": 30,
            "author": "చందమామ బృందం",
            "genre": "నీతి కథ/ఫాంటసీ",
            "moral": "మానవ జీవితం క్లిష్టమైనది, అయినప్పటికీ జీవనకాంక్ష మరియు స్వీయ-రక్షణ కోరికలు మనిషిని దేనికైనా సిద్ధం చేస్తాయి.",
            "keywords": [
                "రాక్షసుడు",
                "కామరూపుడు",
                "మానవజన్మ",
                "ఋషి",
                "అవకాశవాదం"
            ],
            "characters": [
                "కామరూపుడు",
                "ఋషి",
                "వీరసింహుడు",
                "ధనికుడు",
                "హేమాంగి",
                "శివానందుడు"
            ],
            "locations": [
                "వింధ్యాటవులు",
                "నగరం",
                "సముద్రం"
            ],
            "content": "వింధ్యాటవుల్లో కామరూపుడు అనే రాక్ష సుడు ఉండేవాడు. వాడికి కోరిన రూపం ధరించే శక్తి ఉండేది. వాడికి కొంత కాలానికి జీవితంపై విరక్తిపుట్టి. చచ్చి పోవాలనుకున్నాడు. కాని ఎలా చావాలో వాడికి తెలియలేదు. కొండల మీది నుంచి వాడు ఒక్క అంగలో కిందికి దిగగలడు; అందుచేత కొండల మీది నుంచి దూకి చావలేడు. సముద్రంలో పడి చద్దామంటే, సముద్రం వాడికి మోకాలి లోతు కూడా రాదు. మారురూపంలో చావటానికి యత్నించినా, ప్రమాదపరిస్థితిలో వాడికి అసలు రూపు వచ్చేస్తుంది. అందుచేత వాడికి చచ్చే మార్గం లేకపోయింది.\nఒకసారి వింధ్యాటవులకు ఒక మహా తేజస్వి అయిన ఋషి వచ్చాడు. ఆయన తేజస్సు చూసి ప్రభావితుడై, కామ రూపుడు మనుష్యరూపంలో ఆయనను కలుసుకుని, తన కథ అంతా చెప్పు కున్నాడు.\n\"రాక్షసులకు ఇవి రోజులు కావు. రాక్షసజన్మలో సుఖం లేదు. నువు జీవితం చాలించాలనుకోవడం మంచిదే. కాని నీకు ఇంకా చాలా ఆయుస్సు ఉన్నది. ఇప్పుడు నీవు చనిపోతే, ఆ ఆయుస్సు కోసం మరో జన్మ ఎత్తవలసి వస్తుంది. ఏ జన్మ కావాలో కోరుకో. నీకు ఈ జన్మ నుండి విముక్తి కలిగిస్తాను.\" అన్నాడు ఋషి.\nఅయితే, కామరూపుడికి ఏ జన్మ కోరుకోవాలో తెలియక, ఋషినే సలహా అడిగాడు.\n\"అన్ని జన్మలలోకీ ఉత్తమమైనది మానవజన్మ. అదే కోరుకో\" అన్నాడు ఋషి కామరూపుడితో.\nఋషి మాటలలో ఎంత నిజం ఉన్నదీ. తెలుసుకోవడానికై, మనుషుల మధ్య కొంతకాలం ఉండి వస్తానని కామరూపుడు బయలుదేరాడు.\nవాడు మనిషిరూపంలో ఒక నగరం చేరుకున్నాడు. అక్కడ వాడు ఒక ఇంట మకాంపెట్టి మనుషులను గమనించ సాగాడు. మనుషులు నీతినియమాలు పాటిస్తూ, ఎంతో హాయిగా జీవిస్తున్నట్టు వాడికి తోచింది.\nఆ నగరానికి వీరసింహుడు అనేవాడు రక్షకుడు. వీరసింహుడు నగరరక్షకుడుగా ఉండగా నగరానికి ఎవరివల్లా, ఎలాటి ప్రమాదమూ ఉండదని నగరవాసులకు గట్టి నమ్మకం. ఆ వీరసింహుడి ప్రతాపం ఎటువంటిదో తెలుసుకోవాలని ఒకసారి కామరూపుడు అతన్ని చూడబోయాడు.\nవీరసింహుడు తన శక్తిసామర్థ్యాలను గురించి కామరూపుడి దగ్గిర ఎన్నో ప్రగ ల్భాలు పలికి, చివరకు, '' విక్రమార్కుడి వంటివారు ఎందరో రాక్షసులను ధైర్యంగా ఎదిరించి, చంపారని చెబుతారు. అవ కాశం దొరికితే నేను కూడా అలా చేయ గలను!\" అన్నాడు.\nకామరూపుడు వెంటనే తన అసలు రూపం ధరించి, \"నా చుట్టూ ముమ్మారు ప్రదక్షిణం చేసి, నా కాళ్ళకు మొక్కితే నిన్ను ప్రాణాలతో వదిలిపెడతాను,\" అన్నాడు.\nవీరసింహుడు వణికిపోతూ, రాక్షసుడి చుట్టూ మూడుసార్లు తిరిగి, కాళ్ళ మీద పడ్డాడు.\nమనుషుల ప్రతాపం ఏపాటిదో తెలుసు కుని, కామరూపుడు అక్కడినుంచి మాయ మయాడు.\nఆ నగరంలోనే ఒక ధనికుడు ఉన్నాడు. ఆయనకు హేమాంగి అని ఒకే ఒక కూతురు. ఆమెకు పెళ్ళీడు వచ్చింది. ఆమెకు పెళ్ళి చేసెయ్యాలని ధనికుడు తొందరపడుతున్నాడు. కామరూపుడు అందమైన యువకుడి రూపంలో ధనికుణ్ణి చూడబోయి, హేమాంగిని పెళ్ళాడతా నన్నాడు. ధనికుడు అతన్ని అనేక ప్రశ్నలు వేసి, అభ్యంతరాలు చెప్పాడు.\nకామరూపుడు తన అసలు రూపు ధరించి, \" నీ కూతుర్ని నా కిచ్చి పెళ్ళి చేస్తావా, చెయ్యవా? \" అని అడిగాడు.\nధనికుడు నిలువునా వణికిపోతూ, చంప వద్దని వేడుకుని, తన కూతుర్ని ఆ రాక్ష సుడికి ఇచ్చి పెళ్ళి చెయ్యటానికి ఒప్పు కున్నాడు.\nకామరూపుడు దిక్కులు దద్దరిల్లేటట్టు నవ్వి, అక్కడినుంచి అదృశ్యమయాడు. మనుషులలో ఉండే ప్రేమాభిమానాలు వాడికి తెలిశాయి.\nఅదే నగరంలో శివానందుడు అనే మహా భక్తుడు ఉన్నాడు. ఆయన ఇంట నిత్యమూ భజనలు జరిగేవి. జనం తండోప తండాలుగా ఆయన ఇంటికి వెళ్ళి వస్తూండేవారు.\nఒకనాటి అర్ధరాత్రివేళ కామరూపుడు శివానందుడి ఇంటికి వెళ్ళి తన అసలు రూపం చూపించి, ‘“ నువు రోజూ అర్చించే దేవుణ్ణి ఇప్పుడు తిట్టుతావా, తిట్టవా? '' అన్నాడు.\nతన చేత అంత పాపం చేయించవద్దని శివానందుడు రాక్ష సుడి కాళ్ళావేళ్ళా పడుతూ, బతిమాలాడు. కాని రాక్షసుడు ఒప్పుకోలేదు.\nశివానందుడు తన దేవుణ్ణి రాక్షసుడు ఎలా తిట్టమంటే అలా తిట్టాడు. కామ రూపుడు పెద్దగా నవ్వుకుని, అక్కడి నుంచి మాయమైపోయాడు.\nమనుషుల భక్తి గురించి కూడా వాడికి తెలిసిపోయింది.\nకామరూపుడు తిన్నగా వింధ్యా టవులకు వెళ్ళి ఋషిని కలుసుకుని, \" తమరు మానవజన్మ ఉత్తమమైనదని అన్నారు గాని, మనుషులు అవకాశ వాదులు. వాళ్ళు సృష్టిలోని సమస్తజంతు జాలాన్నీ తమ అదుపులోకి తెచ్చుకుని, నాగరికత సృష్టించుకుని హాయిగా జీవిస్తు న్నప్పటికీ వాళ్ళ జీవితమంతా బూటకం! నాటకం! వాళ్ళు కోరి ఆచరించే పనులలో కూడా వాళ్లకు నమ్మకంలేదు.\" అన్నాడు.\n\"అయితే, ఏ జన్మ కోరుకుంటావు? '' అని ఋషి అడిగాడు.\n'' మానవజన్మే!\" అన్నాడు కామ రూపుడు.\nఋషి ఆశ్చర్యపడి, కారణం అడిగాడు.\n\"ఎంత బూటకంగా జీవిస్తున్నా ఇది మానవుల కాలం. ఎన్ని శక్తులున్నా నాకు జీవితం మీద విరక్తిపుట్టింది. కాని మనుషులలో జీవితం మీద ఆశ ఉన్నది. వాళ్ళు చావంటే భయపడతారు. చావును దూరంగా ఉంచటానికి వాళ్లు తమ విశ్వాసా లన్నిటినీ విసర్జించగలరు. మనిషికి జీవిం చటంలో ఏదో ఆకర్షణ ఉన్నది. బతికి ఉన్నంతకాలమూ జీవనకాంక్ష ఉండే మానవజన్మ నాకు నచ్చింది,\" అన్నాడు కామరూపుడు.\nఋషి మంత్రజలం చల్లగానే వాడు చచ్చిపోయి, త్వరలోనే నగరంలో ఎక్కడో మనిషిగా పుట్టాడు.",
            "book_page_end": 30
        },
        {
            "title": "పరశురాముడు",
            "book_page_start": 31,
            "pdf_page_start": 31,
            "pdf_page_end": 34,
            "author": "చందమామ బృందం",
            "genre": "పురాణం",
            "moral": "పితృవాక్యపాలన అత్యంత కఠినమైన ధర్మమైనా, దానిని నిర్వహించిన వారికి తగిన ప్రతిఫలం దక్కుతుంది. భక్తి, దీక్ష ద్వారా అసాధ్యమైన వరాలు పొందవచ్చు.",
            "keywords": [
                "పరశురాముడు",
                "జమదగ్ని",
                "రేణుక",
                "శివుడు",
                "పితృవాక్యపాలన"
            ],
            "characters": [
                "జమదగ్ని",
                "రేణుక",
                "రాముడు (పరశురాముడు)",
                "చిత్రరథుడు",
                "శివుడు",
                "ఇంద్రుడు",
                "అకృతవ్రణుడు",
                "గంధర్వుడు"
            ],
            "locations": [
                "నది",
                "హిమాలయం",
                "ఇంద్రుడి నగరం",
                "ఋచీకుడి ఆశ్రమం",
                "ఔర్వుడి ఆశ్రమం"
            ],
            "content": "ఋచీకుడి కొడు కూ. విశ్వామిత్రుడి మేనల్లుడూ అయిన జమదగ్ని ప్రసేనజిత్తు కుమార్తె అయిన రేణుకను పెళ్ళాడాడు. వారికి రుమణ్వంతుడూ, సుషేణుడూ, వసువూ, విశ్వావసువూ, రాముడూ అని అయిదుగురు కొడుకులు కలిగారు.\nరేణుక ఒకసారి నీరు తీసుకు రావటానికి నదికి వెళ్ళి అక్కడ చిత్రరథు డనే రాజు జలకాలాడుతూంటే చూసి సమ్మోహితురాలై, అక్కడే నిలబడిపోయి ఆలస్యం చేసింది. తరవాత భర్త ఏమంటాడో నని భయపడుతూ నీళ్ళతో తిరిగివచ్చింది.\nజమదగ్ని రేణుకకూ, చిత్రరథుడికీ రంకుకట్టి, ఆమెను తీసుకుపోయి చంప మని తన కొడుకులను ఆజ్ఞాపించాడు. అయితే పెద్దవాళ్ళు నలుగురూ మాతృవధ చెయ్యమని తండ్రి ఆజ్ఞను నిరాకరించారు. కాని రాముడు తండ్రి ఆజ్ఞ ప్రకారం తల్లిని తీసుకుపోయి చంపి, చంపానని తండ్రికి చెప్పాడు.\nజమదగ్ని అతని పితృవాక్య పరిపాలనకు సంతోషించి, ఏం వరం కావాలో కోరుకోమన్నాడు.\nతన తల్లిని బతికించమన్నాడు రాముడు. జమదగ్ని అలాగేనని, రేణుకను తిరిగి బతికించాడు. అంతేగాక జమదగ్ని రాముడికి అపజయం అన్నది లేకుండా వరం కూడా ఇచ్చాడు.\nఈ రాముడే పరశురాముడు. ఇతని ఆయుధం గండ్రగొడ్డలి.\nఒకసారి పరశురాముడు తన తాతను చూడాలని కోరిక పుట్టి, ఋచీకుడి ఆశ్రమానికి వెళ్ళాడు. అతను అక్కడ కొన్నాళ్ళు ఉండి, ఔర్వుడి ఆశ్రమానికి వచ్చాడు. ఈ ఔర్వుడు భృగువంశానికి చెందిన చ్యవనుడి కొడుకు. అక్కడ రాముడు కొంతకాలం ఉండి, ఔర్వుడి వద్ద సెలవు తీసుకుని, తన ముత్తాత (జమదగ్ని తాత) అయిన భృగుడి ఆశ్ర మానికి వెళ్ళాడు. ఇతను దారివెంట వస్తూంటే చూసిన భృగుడిశిష్యులు ఇతని తేజస్సుకు కళ్లు జిగేలుమని, కళ్లు మూసుకున్నారట !\nభృగుడు తన మునిమనవణ్ణి ఎంతో ప్రేమగా ఆదరించి, \" బాబూ, నీకూ, మాకూ, లోకానికి కూడా ఉపయోగపడే హితం చెబుతాను. అదేమిటంటే, నువు హిమాలయానికి వెళ్ళి, శివుణ్ణి గురించి తపస్సు చెయ్యి. అలా చేస్తే నీ కోరికలు ఫలిస్తాయి,'' అన్నాడు.\nపరశురాముడు ఆయన చెప్పినట్టే హిమాలయానికి వెళ్ళి. తపస్సు ప్రారం భించాడు. తపస్సు చెయ్యటంలో అతని దృఢదీక్ష చూసి హిమాలయం మీద ఉండే మునులు ఆశ్చర్యపోయారు.\nశివుడు అతన్ని పరీక్ష చెయ్యటానికి బోయవాడి రూపంలో అతని వద్దకు వచ్చి, గట్టిగా అరుస్తూ, ‘“ ఎవరు నువు? ఇక్కడికి ఎందుకు వచ్చావు? \" అని అడిగాడు.\nపరశురాముడు కళ్లుతెరిచి, వినయంగా ఆ ప్రశ్నలకు సమాధానం చెప్పాడు.\nఅయినా ఆ బోయవాడు వెళ్ళిపోలేదు. అప్పుడు పరశురాముడు, '' అబ్బీ, నువు యిక్కడ నిలబడి నా తపస్సుకు విఘ్నం కలిగించకు. కావాలంటే నువు కూడా యిక్కడ కూర్చుని, నాతోబాటు తపస్సు చేసి, తిరిగి వచ్చి, మళ్ళా తపస్సు ప్రారంభించాడు.\nఇలా ఉండగా, ఇంద్రుడు దేవతలను వెంటబెట్టుకుని శివుడి వద్దకు వచ్చి, \"దేవా, దానవులు మా నగరాన్ని నాశనం చేస్తున్నారు. నువే మమ్మల్ని కాపాడాలి,\" అని వేడుకున్నాడు.\nశివుడు మహెూదరుడు అనే వాణ్ణి పిలిచి, పరశురాముణ్ణి తీసుకురమ్మ న్నాడు. శివుడి పిలుపు విని పరశురాముడు శీఘ్రంగా వచ్చాడు.\n\"రామా, ఇంద్రుడి నగరాన్ని దాన వులు నాశనం చేస్తున్నారట. నువు వెళ్ళి, దానవులను వెళ్ళగొట్టిరా.\" అన్నాడు శివుడు.\n“దేవా, నీకు మాత్రం తెలియదా? దానవులు బలవంతులు. వాళ్ళను నేను ఎలా జయించను?\" అని రాముడు శివుణ్ణి అడిగాడు.\nఅప్పుడు శివుడు పరశువును (గండ్ర గొడ్డలిని) రాముడికి ఇచ్చి, అతనిలో తన తేజస్సు ప్రవేశ పెట్టాడు.\nరాముడు ఇప్పుడు ప ర శు రాము డై, ఇంద్రుడి నగరానికి వెళ్ళి, అక్కడ ఉన్న దానవులను తరిమికొట్టి, నగరాన్ని దేవతల పరంచేసి, తిరిగివచ్చి యధా ప్రకారం తపస్సు కొనసాగించాడు.\nశివుడు ఇతని భక్తికీ, దీక్షకూ మెచ్చి, ఇతనికి భార్గవాస్త్రాన్ని ప్రసాదించాడు.\nపరశురాముడు హిమాలయం నుంచి కదలి, తన తల్లిదండ్రులను చూడటానికి బయలుదేరాడు. దారిలో ఒక పులి ఒక బ్రాహ్మణ బాలుడిపై పడబోతూ అతని కంటపడింది. బాలుణ్ణి రక్షించటానికి పరశురాముడు పులిని బ్రహ్మాస్త్రంతో కొట్టాడు. వెంటనే, దెబ్బతిని కిందపడిన పులి కాస్తా ఒక గంధర్వుడి రూపం ధరించి, పరశురాముడికి నమస్కారం చేసి, తాను శాపవశాన పులి అయాననీ, తనకు శాపం తీరిపోయిందనీ చెప్పి, గంధర్వలోకానికి వెళ్లిపోయాడు.\nపులి బారి నుంచి పరశురాముడు రక్షించిన కుర్రవాడి పేరు అకృతవ్రణుడు. అతను శాంతుడు అనే మునికి కొడుకు.\nఆ కుర్రవాడు తీర్థయాత్రలు చేస్తూ దారి తప్పి, నిర్జనప్రదేశంలో పులికి దొరికాడు.\nతనను కాపాడిన పరశురాముణ్ణి అకృత ప్రణుడు జీవితాంతం సేవించి, శిష్యుడూ, స్నేహితుడూగా మసలుకున్నాడు.\nఅకృతప్రణుణ్ణి వెంటబెట్టుకుని పరశురాముడు వరసగా భృగుడి ఆశ్రమానికీ, ఔర్వుడి ఆశ్రమానికీ, ఋచీకుడి ఆశ్రమానికి వెళ్ళి అక్కడి వారందరికీ సంతోషం కలిగించి, తన తల్లిదండ్రు లను చూడబోయాడు. అతను తన కధ అంతా వాళ్లకు చెప్పాడు. —(ఇంకా వుంది)",
            "book_page_end": 34
        },
        {
            "title": "పాపిష్ఠి దానం",
            "book_page_start": 35,
            "pdf_page_start": 35,
            "pdf_page_end": 38,
            "author": "చందమామ బృందం",
            "genre": "పురాణ కథ",
            "moral": "అన్యాయంగా సంపాదించిన ధనాన్ని దానం చేసినా ఫలితం ఉండదు. న్యాయంగా సంపాదించిన ధనాన్ని దానం చేస్తేనే ఉత్తమగతులు కలుగుతాయి.",
            "keywords": [
                "దానం",
                "శతానీకుడు",
                "సహస్రానీకుడు",
                "న్యాయార్జితం",
                "నరకం"
            ],
            "characters": [
                "శతానీకుడు",
                "సహస్రానీకుడు",
                "జనమేజయుడు",
                "బ్రాహ్మణులు",
                "భార్గవ మహర్షి"
            ],
            "locations": [
                "రాజ్యం",
                "స్వర్గం",
                "నరకం"
            ],
            "content": "పాండవుల సంతతికి చెందిన జనమే జయుడి కొడుకు శతానీకుడు, అనేక దేశాలు జయించి, ఆ దేశాలను తన రాజ్యంలో చేర్చుకుని, అపారమైన సంపద కూడబెట్టాడు.\nఆ డబ్బుతో శతానీకుడు బ్రాహ్మణు లకు ఎడతెగని దానధర్మాలు చేసి, వారి ఆదరాభిమానాలు సంపాదించు కున్నాడు. వాళ్ళు అతన్ని వేనోళ్ళ దీవించారు.\nశతానీకుడు చనిపోగానే అతని కొడుకు సహస్రానీకుడు రాజ్యానికి వచ్చాడు. అతను కూడా శౌర్యపరాక్రమాలు కల వాడే అయినా, తండ్రి లాగా దండ యాత్రలు చెయ్యలేదు.\nచనిపోయిన రాజు వద్ద అడపాదడపా దానాలు పుచ్చుకుంటూ వచ్చిన బ్రాహ్మణులు కొత్త రాజుతో అనం తృప్తి చెంది, పాత సంప్రదాయాన్ని కొనసాగించవలసిందిగా కోరారు.\n“ “నా తండ్రికి ఆ సంప్రదాయం మేలు చేసిన పక్షంలో నేను దాన్ని కోనసాగించ గలను,” అన్నాడు సహస్రానీకుడు. దాన మహిమ శతానీకుడికి ఎలాటి ఫలితాల నిచ్చినదీ తెలుసుకుని చెప్పమని బ్రాహ్మ ణులు భార్గవమహర్షిని కోరారు.\nభార్గవుడు నమాధిలోకి వెళ్ళిపోయి, తన ఆత్మ శరీరంతో శతానీకుణ్ణి వెతుక్కుంటూ స్వర్గానికి వెళ్ళాడు. కాని స్వర్గంలో ఆయనకు శతానీకుడి జాడ తెలియరాలేదు.\nతరవాత భార్గవుడు నరకానికి. వెళ్లి చూడగా, శతానీకుడు అక్కడ తారన పడటమేగాక, “నేను చేసిన పాపాలలో మొదటిది అక్రమంగా ధనం సంపా దించటం; రెండవది, సుఖాలలో ఓల లాడుతున్న బ్రాహ్మణులకు దాన్ని దానం చెయ్యటం!\" అన్నాడు.\nభార్గవుడు సహస్రానీకుడి వద్దకు వెళ్ళి ఉన్న సంగతి తెలిపాడు; న్యాయార్జిత మైన ధనాన్ని మాత్రమే దానం చెయ్య మనీ, అలా చేస్తే గాని అతని తండ్రి అయిన శతానీకుడికి ఉత్తమలోకాలు కలగవనీ అన్నాడు.\nమర్నాడు సహస్రానీకుడు దేశాంతరం వెళ్ళి, అక్కడ శ్రామికుడుగా జీవిస్తూ ఒక ఏడాది గడిపి, కొద్దిపాటి ధనంతో తన రాజభవనానికి తిరిగి వచ్చాడు.\nఅతను తన సంపాదనను బ్రాహ్మణు లకు దానం చేస్తూ, \" ఈ దానం చాలా అల్పమైనది, కాని న్యాయార్జితమైనది. దయచేసి దీన్ని స్వీకరించి, నా తండ్రికి ఉత్తమలోకాలు కలిగేలాగా ఆశీర్వ దించండి,” అన్నాడు. బ్రాహ్మణులు అలాగే చేశారు.\nతరవాత సహస్రానీకుడు తన ఖజానా తెరిపించి, తన తండ్రి పోగుచేసి ఉండిన ధనమంతా నిరుపేదలకూ, అనాథలకూ పంచిపెట్టేశాడు. తరవాత అతను భార్గవుణ్ణి పిలిచి, తన తండ్రి పరిస్థితి తెలుసుకోమని కోరాడు.\nభార్గవుడు మరొకసారి నరకానికి వెళ్లాడు. శతానీకుడి పాపాలు పరిహారమై పోయాయి. అతను బంగారు రథంలో స్వర్గానికి బయలుదేరుతూ ఉండటం భార్గవుడు చూసి సంతోషించాడు.",
            "book_page_end": 38
        },
        {
            "title": "రాజ్యార్హుడు",
            "book_page_start": 39,
            "pdf_page_start": 39,
            "pdf_page_end": 39,
            "author": "చాగాపురం నాగేశ్వరరావు",
            "genre": "నీతి కథ",
            "moral": "రాజ్యాన్ని పాలించడానికి కేవలం శాస్త్రజ్ఞానం లేదా అద్భుత శక్తులు సరిపోవు. ప్రత్యక్ష అధికారం, సైనిక బలం ముఖ్యమైనవి.",
            "keywords": [
                "రాజు",
                "రాజ్యాభిషేకం",
                "సామర్థ్యం",
                "అధికారం",
                "సైనికబలం"
            ],
            "characters": [
                "రాజు",
                "పెద్ద కొడుకు",
                "రెండో కొడుకు",
                "మూడో కొడుకు"
            ],
            "locations": [
                "రాజ దర్బారు"
            ],
            "content": "ఒక రాజుకు ముగ్గురు కొడుకులు. తన అనంతరం రాజు కావటానికి వారిలో ఎవరు అర్హుడో తెలుసుకోవాలని, రాజు వారికి ఒక్కొక్కరికీ మూడేసి లక్షల వరహా లిచ్చి, \"ఈ ధనంతో మీలో ఎవరు హెచ్చు సామర్థ్యం ప్రదర్శిస్తారో వారికి రాజ్యాభిషేకం చేస్తాను,” అని వారికి ఆరు మాసాలు గడువిచ్చాడు.\nఆరుమాసాలు గడిచాయి. రాజు సభ చేశాడు. రాజు కొడుకులు ముగ్గురూ సభకు హాజరయారు.\n“నేను నా డబ్బుతో శాస్త్రగ్రంథాలనూ, ధర్మగ్రంథాలనూ తయారుచేయించి ప్రజలకు ఉచితంగా అందజేస్తున్నాను,\" అన్నాడు పెద్దవాడు.\n\" నేను ఎప్పుడుపడితే అప్పుడు, ఎక్కడపడితే అక్కడ వాన కురిసే ప్రక్రియ నేర్చుకు వచ్చాను. మన దేశానికి నీటి ఎద్దడి ఉండదు,” అన్నాడు రెండోవాడు.\n“ నా డబ్బుతో సేనాపతులనూ, దళాధిపతులనూ నా పక్షం చేసుకున్నాను. ఈ భవనాన్ని నా సేనలు చుట్టుముట్టి ఉన్నాయి. నాకు వెంటనే రాజ్యాభిషేకం చేయించండి,\" అన్నాడు మూడోవాడు.\nఆ రోజే వాడికి రాజ్యాభిషేకం జరిగింది.",
            "book_page_end": 39
        },
        {
            "title": "దురాశాపరులు",
            "book_page_start": 40,
            "pdf_page_start": 40,
            "pdf_page_end": 42,
            "author": "మాచిరాజు కామేశ్వరరావు",
            "genre": "నీతి కథ",
            "moral": "దురాశ దుఃఖానికి చేటు. నమ్మకం లేని లోభులు అబద్ధాలను సులభంగా నమ్ముతారు.",
            "keywords": [
                "దురాశ",
                "లోభం",
                "మోసం",
                "దయ్యం",
                "సుబ్బయ్యశెట్టి"
            ],
            "characters": [
                "సుబ్బయ్యశెట్టి",
                "సుబ్బయ్యశెట్టి భార్య",
                "పుల్లమ్మ",
                "శేషయ్య"
            ],
            "locations": [
                "ఊరు",
                "సంత",
                "కొండదారి",
                "గుహ"
            ],
            "content": "సుబ్బయ్యశెట్టి చిల్లరకొట్టు వ్యాపారంతో బాటు, మేకలను కూడా పెంచేవాడు. అతని భార్యకు నగల పిచ్చీ. చీరల పిచ్చీనూ. ఆవిడ కోసం మేకలు అమ్మగా వచ్చిన డబ్బు మాత్రమే శెట్టి ఉపయో గించేవాడు.\nఇలా ఉండగా ఏదో పండగ దగ్గిర పడింది. శెట్టి భార్యకు చీర కొనవలసి వచ్చింది.\nశెట్టి ఒక మేకను అమ్మటానికి పోరు గూరు సంతకు తీసుకువెళ్ళాడు. అతను డబ్బు వ్యవహారాలలో ఇతరులను ఏమాత్రం నమ్మడు.\nసంతరోజు అనుకోకుండా పెద్దవర్షం పడడం వల్ల జనం పలచగా ఉన్నారు. క్రయవిక్రయాలు మందంగా ఉన్నాయి. శెట్టి మేకకు పదిరూకల ధర కూడా పలక లేదు. ఇరవైకి తక్కువైతే అమ్మే ఉద్దేశం లేక, చీకటిపడినదాకా మంచిబేరం కోసం ఎదురుచూసి, చివరకు మేకను తీసుకుని నిరుత్సాహంగా ఇంటికి తిరుగుప్రయాణ మయాడు శెట్టి.\nఅంతా కొండదారి. ఊరి దగ్గిర కొండ మలుపులో గుహ ఉన్నది. అందులో దయ్యాలుంటాయని - చెప్పుకునేవారు.\nఆ పరిసరాలకు చేరేసరికి శెట్టికి గుండె దడ పట్టుకున్నది. అసలే చీకటి గాఢాంధకారం!\nశెట్టి గబగబా అడుగులు వేస్తూ ఆ మలుపు తిరగబోతూండగా, ఎవరు వారు ? చీకటిపడి ఈ వైపు రావడానికి ఎంత ధైర్యం!\" అన్న మాటలు భయంకరంగా వినిపించాయి.\nశెట్టి గజగజలాడిపోతూ, \" నేను సుబ్బయ్యశెట్టిని! అమ్ముడుపోని మేకను ఇంటికి తోలుకుపోతున్నాను. ఆలస్య మయింది. ఇంకెన్నడూ చీకటిపడి ఈ చాయలకు రాను,'' అన్నాడు.\n\" ఆ మేకను నా గుహలోకి తోలేసి, నీ దారిన నువు పో. మళ్ళా తెల్లవారేలోపుగా ఇక్కడికి వచ్చి దాని ఖరీదు పట్టుకుపో!' ' అన్న మాటలు గుహలో నుంచి విని పించాయి.\nబతుకుజీవుడా అని శెట్టి తన మేకను గుహలోకి తోలేసి, గబగబా ఊరి కేసి నడిచాడు. కాని ఇంటికి వెళ్ళటానికి అతనికి ధైర్యం లేదు. డబ్బు ఏదని అతని పెళ్ళాం ప్రాణాలు తోడేస్తుంది. దయ్యం ఏమిస్తుందో, అది తీసుకుపోతేగాని ఆమె తనను ఇంట్లో అడుగుపెట్టనియ్యదు.\nశెట్టి తూర్పు తెల్లవారేదాకా ఎవరి వీధి అరుగుమీదనో కాలక్షేపంచేసి, కాస్తధైర్యం తెచ్చుకుని, కాళ్ళీడ్చుకుంటూ మళ్ళా గుహకేసి వచ్చాడు.\n\"మేక బాగా కొవ్వి. చాలా రుచిగా ఉన్నది! ఇదుగో దాని ఖరీదు ! \" అన్న మాటలతోబాటు గుహలో నుంచి ఒక మూట వచ్చి శెట్టి కాళ్ళ ముందు పడింది. దాన్ని తీసుకుని. పరుగు లాటి నడకతో ఇల్లు చేరాడు, శెట్టి.\nశెట్టి లోపలికి పోతూనే తలుపు మూసి, సంచీలో డబ్బంతా నేల మీద పోసి, లెక్క చూశాడు. యాభైరూకలు !\n\"ఆ డొక్కు మేకకు ఇంత డబ్బు పోసిన వెర్రిపీనుగు ఎవరబ్బా ! '' అంటూ శెట్టి భార్య బుగ్గలు నొక్కుకున్నది.\n\" ఈ సంగతి ఎవరికీ చెప్పకుసుమా ! \" అంటూ శెట్టి జరిగినదంతా తన భార్యకు చెప్పేశాడు.\nశెట్టి భార్య కూడా, \" ఎవరికీ చెప్పకు సుమా!'' అంటూ ఈ విషయం పొరు గింటి పుల్లమ్మకు చెప్పింది. అది పుల్లమ్మ మొగుడికీ, ఎదురింటి వాడికీ, వెనకింటి వాళ్ళకూ, చివరకు ఊరందరికీ తెలిసి పోయింది.\nమేకలున్న వారందరికీ పరమానంద మయింది. మేకలు లేనివాళ్ళు కొందరు హెచ్చుధర ఇచ్చి మేకలను కొన్నారు.\nచీకటి పడేసరికి ఒకరికి తెలియకుండా ఒకరు దయ్యపుగుహలోకి తమ మేకలన్నీ తోలేసి, వచ్చేశారు. తన భార్య బాధపడ లేక, శెట్టి కూడా మరో పదిమేకలను గుహలోకి తోలి ఇంటికి వచ్చాడు.\nతూర్పు తెల్లవారుతూండగా పాతిక మంది జనం గుహ బయట పోగుపడ్డారు. కాని ఎవరికీ మేకల ఖరీదు అందలేదు. కనీసం దయ్యం కంఠమైనా వారికి వినిపించలేదు.\nతెల్లగా తెల్లవారిపోయింది.\nఅందరూ ధైర్యం చేసి గుహలోకి వెళ్ళారు. గుహలో ఒక్కమేక కూడా లేదు. కాని గుహ మధ్య బండ మీద ఒక కాగితం ఉన్నది. దాని మీద చిన్నరాయి బరువుపెట్టి ఉన్నది. ఆ కాగితం మీద ఇలా రాసి ఉన్నది:\n\"ఈ ఉత్తరం రాస్తున్నది దయ్యం కాదు, మీ లాటి మనిషే ! పని కోసం మాసం రోజులుగా మీ చుట్టూ తిరిగిన శేషయ్యను నేను! మా నాన్న పోయాడు. ఇంట్లో ఉన్నదంతా కలిసి వందరూకలు. అవి తీసుకుని నేను మీ ఊరు వచ్చి మిమ్మల్ని పని అడిగితే, 'కొత్తవాడివి, నిన్ను నమ్మి పని ఎలా ఇస్తాం?' అన్నారు. ఉన్న డబ్బు సగం ఖర్చయింది. ఇంకో ఊరు పోదామని సాయంకాలం ఈ దయ్యం గుహలో పడుకున్నాను. మేకను తోలుకు వస్తున్న శెట్టిని చూశాక నాకీ ఊహ కలిగింది. మనిషిని నమ్మలేని మీరు దయ్యాన్ని నమ్మారు! లేని దయ్యం నాకు ఎంతో మేలు చేసింది. పని చేస్తానని వచ్చినవాడికి పైస కూడా విడవని మీరు, తేరగా డబ్బు వస్తుందనగానే, కట్టకట్టుకు వచ్చి పడ్డారు. మీ మేకల్ని అమ్మిన డబ్బుతో ఎక్కడైనా వ్యాపారం ప్రారం భించి ఏడాది లోపల మీరుణం తీర్చేస్తా నన్న నమ్మకం నా కున్నది. అంతదాకా ఓపిక పట్టండి.'\nఈ ఉత్తరం చదివించుకుని విన్న వాళ్ళంతా నోళ్లు వెళ్లబెట్టారు.",
            "book_page_end": 42
        },
        {
            "title": "చే వ్రా లు",
            "book_page_start": 43,
            "pdf_page_start": 43,
            "pdf_page_end": 43,
            "author": "ఎం. మనోహరరెడ్డి",
            "genre": "చమత్కారం",
            "moral": "నేరస్తుడికి నేర్పిన విద్య చివరికి అతన్నే పట్టిస్తుంది. గురువు యొక్క పనితనం అసాధారణమైనది.",
            "keywords": [
                "సంగడు",
                "దొంగ",
                "సంతకం",
                "మోసం",
                "కోశాధికారి"
            ],
            "characters": [
                "సంగడు",
                "చంద్రగిరి రాజు",
                "సూర్యపురి రాజు",
                "కోశాధికారి",
                "ఉపాధ్యాయుడు"
            ],
            "locations": [
                "సూర్యపురి",
                "చంద్రగిరి",
                "అరణ్యం",
                "గురుకులం",
                "దివాణం"
            ],
            "content": "సూర్యపురి, చంద్రగిరీ మధ్య అరణ్యాలలో సంగడు అనే గజదొంగ స్వైరవిహారం చేస్తూండేవాడు. వాడి మనుషులు రెండు దేశాల దివాణాలలోనూ ఉండేవారని ప్రతీతి.\nఒకసారి చంద్రగిరి రాజు సూర్యపురి రాజును లక్ష బంగారు మొహరీలు అప్పు అడిగాడు. సూర్యపురి రాజు ఒప్పుకున్నాడు. మర్నాడే చంద్రగిరి ఆస్థాన కోశాధికారి డబ్బు తీసుకురావ టానికి ప్రయాణమౌతున్నాడు. ఈ సంగతి తెలిసి సంగడు చంద్రగిరిలోని గురుకులానికి రాత్రి పూట వెళ్ళి; ఉపాధ్యాయుణ్ణి నిద్ర లేప్, తనకు కోశాధికారి సంతకం నేర్పకపోతే చంపు తానని భయపెట్టి, కోశాధికారి పేరు రాయటం నేర్చుకున్నాడు.\nమర్నాడు చంద్రగిరి కోశాధికారి సైనికదళంతో అరణ్యమార్గాన సూర్యపురికి పోతూ సంగడి ముఠాకు దొరికాడు. కోశాధికారి వద్ద రాజముద్రికగల పత్రం ఉన్నది. అందులో రాజు ఋణం కోరుతున్నట్టుగా ఉన్నది.\nసంగడు కోశాధికారినీ, సైనికులనూ బంధించి, కోశాధికారి దుస్తులు తాను ధరించి, సైనికుల దుస్తులు తన అనుచరులచేత ధరింపజేసి, సూర్యపురి దివాణానికి వెళ్ళాడు. చంద్రగిరి రాజు లేఖ చూడగానే సంగడికి లక్ష మొహరీలూ ఎంచి ఇచ్చి, సొమ్ము ముట్టినట్టు సంతకం తీసుకున్నారు.\nసంగడు తాను నేర్చుకున్న సంతకం పెట్టి, వెంటనే సూర్యపురి రాజుకు తన అనుచరు లతో సహా బందీగా పట్టుబడ్డాడు.\nసంగడు రాసినది తన పేరే ! అదే వాడికి గురువు నేర్పినది!",
            "book_page_end": 43
        },
        {
            "title": "బ్రతుకుతెరువు",
            "book_page_start": 44,
            "pdf_page_start": 44,
            "pdf_page_end": 46,
            "author": "సూరిశెట్టి కృష్ణవేణి",
            "genre": "నీతి కథ/సామాజికం",
            "moral": "అవసరమే ఆవిష్కరణకు దారి తీస్తుంది. తెలివిగల వ్యక్తి తన జీవనోపాధిని సృష్టించుకోవడానికి లభించిన అవకాశాలను సద్వినియోగం చేసుకుంటాడు.",
            "keywords": [
                "విద్యావంతుడు",
                "దారిద్ర్యం",
                "బ్రతుకుతెరువు",
                "గోరీలు",
                "రాజవంశం"
            ],
            "characters": [
                "విద్యావంతుడు",
                "రాజు",
                "మంత్రి",
                "ప్రజలు",
                "పరిశోధకులు"
            ],
            "locations": [
                "నగరం",
                "దేవాలయం",
                "అరణ్యం"
            ],
            "content": "ఒక నగరంలో ఒక విద్యావంతుడు ఉండే వాడు. అతను గర్భదరిద్రుడు. అందుచేత అతను ఎలాగైనా రాజుగారి కొలువులో చిన్న ఉద్యోగం సంపాదించటానికి ఎన్నో ప్రయత్నాలు చేశాడు. అయితే అతనికి రాజదర్శనం కాలేదు సరేకదా. రాజుగారి దివాణంలో పనిచేసే ఉద్యోగుల ఆశ్రయం కూడా దొరకలేదు.\nకాని తాను ఎలాగైనా బతకాలి. కూటి కొరకు కోటివిద్య లన్నారు. ఆ కోటిలో ఏదో ఒకటి ఎన్నుకుంటే తప్ప అతనికి పొట్టగడవదు.\nఒకరోజు అతను ఊరికి దూరంగానూ, అడవికి దగ్గరగానూ రెండు గోరీలు ఉండటం గమనించాడు. వాటి చుట్టూ పుట్టలూ, పొదలూ పెరిగి ఉన్నాయి.\nఆ గోరీలను చూడగానే విద్యావంతుడికి ఒక ఆలోచన వచ్చింది. అతను శ్రమపడి గోరీల చుట్టూ పెరిగి ఉన్న పొదలను కొట్టేసి, చుట్టూ ఉన్న ప్రదేశం చదును చేసి, ముగ్గులు పెట్టి గోరీల మీద తులసి మొక్కలు తెచ్చిపెట్టి గోరీలను రోజూ పూలతో అలంకరించి, పూజిస్తూ రాసాగాడు.\nఊరి ప్రజలు ఊరి బయట దేవాల యానికి వచ్చినప్పుడూ, అరణ్యమార్గాన పొరుగూరికి పోయేటప్పుడూ ఈ గోరీలను చూసి ఆశ్చర్యపడి ఆగి, అక్కడే కుటీరం వేసుకుని నివసిస్తున్న విద్యావంతుణ్ణి అడిగారు.\n\"ఇవి రాజుగారి పూర్వీకుల గోరీలు. శిథిలావస్థలో ఉండిన వీటిని చూసి, రాజ వంశం మీది గౌరవం కొద్దీ వీటిని పునరుద్ధ ించి, వీటి పోషణ చూస్తున్నాను. వీటికి పూజాపునస్కా రాలు చేస్తున్నాను,'' అన్నాడు విద్యావంతుడు.\nఅతని మాటలు ప్రజలు నమ్మారు. ఎందుకంటే గోరీలు చక్కగా వెల్లవేసి ఉన్నాయి. వాటిమీద తులసిమొక్కలూ, దీపారాధనా ఉన్నాయి. అవి నిజంగా రాజవంశం వారివి కాకపోతే ఈ మనిషి వాటిపట్ల అంత భక్తిశ్రద్ధలు ఎందుకు 8 చూపుతాడు ?\nఊరి ప్రజలు కూడా ఆ గోరీల పట్ల శ్రద్ధాసక్తులు కనబరచి, దేవాలయానికి వచ్చినట్టుగా వచ్చి, గోరీల దీపారాధనకు చేతనైనంతలో నూనే, డబ్బులూ ఇయ్య సాగారు. వారిలో కొందరు భక్తితో గోరీలకు ప్రదక్షిణలు చేసి, కోరికలు కోరసాగారు.\nగోరీలకు మొక్కుకుని, ప్రదక్షిణలు చేసినవారి కోరికలు తీరుతున్నాయని విద్యావంతుడు వచ్చే జనంలో చల్లగా ప్రచారం చేశాడు.\nత్వరలోనే ఆ గోరీలు గొప్ప యాత్రా స్థలం ఆయాయి.\nఈ సమాచారం క్రమంగా రాజుగారి దాకా వెళ్ళింది. ఆ గోరీలు నిజంగా రాజ వంశానికి చెందినవో కావో, రాజవంశానికి చెందినవే అయితే ఇంతకాలమూ ఎలా మరుగునపడిపోయాయో విచారించి తెలియపరచమని రాజుగారు మంత్రికి ఉత్తరువు ఇచ్చాడు.\nమంత్రిగారు గోరీలను పరిశీలించి రమ్మని పరిశోధకులను పంపాడు. వాళ్ళు వచ్చి గోరీల మీద రెండు పేర్లు చెక్కి ఉన్న సంగతి తెలుసుకున్నారు. అవిగాక అక్కడక్కడ ఏవో చిహ్నాలు కూడా చెక్కి ఉన్నాయి.\nఆ వివరాల వల్ల వెంటనే ఏమీ తేల లేదు. రాజుగారు తమ వంశవృక్షం వివ రాలు తెప్పించి పరిశీలింప జేశాడు.\nపధ్నాలుగు తరాల క్రితం ఆ గోరీల మీది పేర్లు గల భార్యాభర్తలు దేశాన్ని పాలించినట్టు స్పష్టమయింది. గోరీల మీద ఉండిన చిహ్నాలు కూడా ఆనాటి రాజ వంశపు చిహ్నాలే !\n“మన వంశప్రతిష్ఠను తన స్వశక్తితో పునరుద్ధరించిన ఆ మనిషికి ఏమిచ్చినా మన ఋణం తీరదు.'' అని రాజు విద్యావంతుణ్ణి తన వద్దకు పిలిపించి, ''ఆ గోరీలు రాజవంశానివని ఏ ఆధారంతో కనిపెట్టగలిగావు ? అని ఆసక్తి గా అడిగాడు.\n\"మహారాజా, నే నేమీ కనిపెట్టలేదు. మరోవిధంగా తమ దర్శనం లభించక, కంటపడిన గోరీలను బ్రతుకుతెరువుగా ఉపయోగించుకున్నాను. నా ఈ మోసం తమదాకా వస్తుందనుకోలేదు. నన్ను మన్నించండి. ఈ మోసం ప్రజలకు చెప్పుకుని, మరొక బ్రతుకుతెరువు చూసు కుంటాను! గర్భదరిద్రుణ్ణి. నాకు విద్య అయితే అబ్బింది గాని, ఎంత ప్రయ త్నించినా ధనం అబ్బింది కాదు ! '' అన్నాడు. విద్యావంతుడు.\n\" నువు ఎవరినీ మోసగించలేదు. అవి రాజవంశపు గోరీలే. మధ్యకాలంలో రాజ వంశంలో దీర్ఘకాలపు కలతలు సాగి, ఆ గోరీల విషయం పూర్తిగా మరుగున పడిపోయింది. తెలిసో తెలియకో నువు వాటిని ఉద్ధరించి, మాకు చాలా మేలు చేశావు. నీకు అసలు రాజదర్శనం ఎందుకు కావలసివచ్చిందీ ? అని రాజు అడిగాడు.\n\" చెప్పానుగదా. మహారాజా? కటిక దరిద్రుణ్ణి. నేను చదువుకున్న చదువు నాకు తమ కొలువులో చిన్నపాటి ఉద్యోగం ఇప్పిస్తుందేమోనని ఎంతగానో ఆశపడ్డాను. నా ఆశ ' తీరలేదు.\" అన్నాడు. విద్యా వంతుడు.\n\"నీ ఆశ తప్పక తీరుతుంది. నీకు నా కొలువులో మంచి జీతంతో ఉద్యోగంతో బాటు మాన్యం కూడా ఇప్పిస్తాను.'\" అన్నాడు రాజు.\nఆ విధంగా, కాకతాళీయంగా, ఆ విద్యా వంతుడు తన ఉదరపోషణ చూసుకునే ప్రయత్నంలో రాజవంశానికి గొప్ప మేలు చేసి, రాజాదరణకు పాత్రుడై ప్రసిద్ధికి వచ్చాడు.",
            "book_page_end": 46
        },
        {
            "title": "అత్యాశ",
            "book_page_start": 47,
            "pdf_page_start": 47,
            "pdf_page_end": 47,
            "author": "గండ్రేటి పెంటయ్య",
            "genre": "నీతి కథ",
            "moral": "అత్యాశ దురాశకు దారితీసి చివరికి నష్టాన్ని తెస్తుంది.",
            "keywords": [
                "అత్యాశ",
                "దురాశ",
                "శెట్టి",
                "రంగదాసు",
                "నష్టం"
            ],
            "characters": [
                "శెట్టి",
                "రంగదాసు",
                "మునసబు"
            ],
            "locations": [
                "సంత"
            ],
            "content": "ఒక రోజు శెట్టి సంతకు బయలుదేరుతూంటే, కూలి చేసుకు బతికే రంగదాసు ఎదురు వచ్చాడు. ఆ రోజు శెట్టికి సంతలో చాలా లాభం వచ్చింది. రంగదాసు ఎదురుపడటం చేతనే లాభం వచ్చిందన్న సంతోషంతో శెట్టి రంగదాసుకు కొంత డబ్బిచ్చాడు.\nఆ సంగతి గ్రహించి రంగదాసు రోజూ శెట్టికి ఎదురు వచ్చేవాడు. రోజూ శెట్టికి అంతో ఇంతో లాభం వచ్చేది. శెట్టి రంగదాసుకు కొంత డబ్బు ఇచ్చేవాడు.\nనిజంగానే తన మూలాన శెట్టి లాభ పడుతున్నాడనుకుని, రంగదాసుకు దురాశ పుట్టింది.\nఒకనాడు వాడు శెట్టికి ఎదురువెళ్ళలేదు. ఆ రోజే శెట్టికి లాభం రాలేదు.\n“ఇవాళ ఎదురు రాలేదేం?” అని శెట్టి అడిగాడు.\n“ నా వల్ల మీరు రోజూ లాభం పొందుతున్నారు. మీ లాభంలో సగం వాటా ఇస్తానని మునసబుగారి దగ్గిర ఒప్పందం చేసుకుంటేనే ఎదురు వస్తాను,” అన్నాడు రంగదాసు.\nశెట్టి సరేనని, వాడు కోరినట్టే చేశాడు.\nఒకనాడు అకస్మాత్తుగా వర్షం వచ్చి, శెట్టి సరుకంతా తడిసిపోయి చాలా నష్టం వచ్చింది.\nశెట్టి మునసబు దగ్గిరికి వెళ్ళి, తనకు నష్టం వచ్చిందనీ, అందులో సగం రంగదాసు అచ్చు కోవాలనీ అన్నాడు. విధిలేక రంగదాసు అచ్చుకున్నాడు !",
            "book_page_end": 47
        },
        {
            "title": "దూరపు కొండలు",
            "book_page_start": 48,
            "pdf_page_start": 48,
            "pdf_page_end": 50,
            "author": "ఎన్. వి. ఆర్. సత్యనారాయణమూర్తి",
            "genre": "నీతి కథ/సామాజికం",
            "moral": "దూరపు కొండలు నునుపు. ఇతరుల జీవితాలను బయటి నుండి చూస్తే సులభంగా అనిపిస్తాయి, కానీ కష్టపడి పనిచేసినప్పుడు మాత్రమే నిజమైన విలువ తెలుస్తుంది.",
            "keywords": [
                "వ్యవసాయం",
                "శ్రమ",
                "ఆచారి",
                "రామం",
                "జీవనకష్టం"
            ],
            "characters": [
                "వెంకయ్య",
                "రామం",
                "ఆచారి",
                "పాలేర్లు"
            ],
            "locations": [
                "పొలం",
                "ఊరు",
                "కళ్ళం"
            ],
            "content": "వెంకయ్య ఇంటికి బండ్లతో ధాన్యం వచ్చి చేరటం చూసి వెంకయ్యకొడుకుతో పొరుగింటి అబ్బాయి ఆచారి. \"మీదిరా రాజు లాంటి జీవితం! మీ కేం లోటురా ? కావలసినంత పంట! కావలసినన్ని పాలు! లంకంత ఇల్లు!....\" అన్నాడు సగం ఈర్ష్యగా.\nవెంకయ్యకొడుకు రామం ఆ మాటకు నవ్వి, \"ఒరే, ఆచారీ! నువు మాతోపాటు పొలంలో పని చెయ్యరాదూ? రోజుకు మూడురూపాయలు ముటై ఏర్పాటు చేస్తాను. ఏడాది పొడుగునా, ఆవసరం పడినప్పుడల్లా రా ! '' అన్నాడు.\nరోజుకు మూడురూపాయ లనేటప్పటికి ఆచారికి ఆశపుట్టింది. తానుగా పనిచెయ్య నక్కర్లేదు, సహాయంగా వెళితే చాలు మ్! \nఆ వేసవి అయిపోగానే. మృగశిరా ప్రవేశంలో ఆకు పోయించవలసివచ్చింది. రెండురోజులు బండి మీద వెళ్ళి గొడుగు వేసుకుని ఎండలో నిలబడి, వెంకయ్య గారి ఆకుపోయించేశాడు ఆచారి.\nయూ రెండురోజులకూ రామం ఆచారికి ఆరురూపాయలు ఇప్పించాడు. ఎంత కాదు. ఎండవేళ పొలం నూతిగట్టున పాలికాపు ఇచ్చిన కొబ్బరికాయ నీరు మహా తియ్యగా ఉన్నది.\nమూడువారాల అవతల పొలం దమ్ము చేసే పని ప్రారంభమయింది. దగ్గిర ఉండి పని చేయించమని వెంకయ్యగారు ఆచారిని అడిగాడు. ఆచారి పొలంలోకి వెళుతుంటే చిన్న జల్లు పడింది. మళ్ల గట్ల మీదుగా జారుబురదలో పొలంలోకి వెళ్ళుతూ, దారిలో ఆచారి రెండుసార్లు జారిపడ్డాడు. రెండో రోజు అతను కర్రా. గొడుగూ పట్టుకుని అతికష్టం మీద వెళ్ళగలిగాడు. వానాకాలం గదా, ఎప్పుడు వర్షంపడేదీ తెలీదు. మొత్తం మీద వారం రోజులు కష్టపడి దమ్ము చేయించాడు అతను.\nతరవాత మూడురోజులపాటు రోజూ వందమంది కూలీలను పెట్టి ఊడ్పులు చేయించవలసి వచ్చింది. ఆ పదిరోజులూ అతను రోజూ ఉదయం తొమ్మిది గంట లకు పోయి, సాయంకాలం ఆరు గంట లకు ఇల్లు చేరేవాడు. పదిరోజులకూ లెక్కపెట్టి ముప్ఫైరూపాయలు ఇచ్చే శాడు వెంకయ్యగారు.\nనీళ్ళలో తిరగటం వల్ల ఆచారికి కాళ్లు ఒరిసిపోయి, దురదలు పట్టుకున్నాయి. వర్షంలో తడవడం వల్ల జలుబుచేసి, రెండురోజులు జ్వరం కూడా వచ్చింది.\nవెంకయ్యగారి పాలంలో వేసినది అధిక దిగుబడి గల వరివంగడం కావటం వల్ల చేను తొంభై రోజులకే కోతకు సిద్ధ మయింది. కోతలకు ఆచారిని సాయం రమ్మన్నారు. ఆచారీ, రామమూ వెంకయ్యగారూ పొలంలో మూడు ఇల్లా రాలు వేసుకుని మూడు దిక్కులలో కాపలా పడుకునేవారు రాత్రివేళ పనలు ఎవరూ పట్టుకుపోకుండా చూడడానికి.\nచలికాలం కావటంవల్ల చర్మం చిట్లే చలి ! ఇల్లారాలలోకి మంచు ప్రవేశించి, లోపల ఉన్నవాళ్ళను గజగజలాడించేది.\nకోతా, పనలు ఆరటమూ, కుప్పలు వెయ్యటమూ మొత్తం వారంరోజుల పని అయింది. ఆ వారంరోజుల కు గా ను ఆచారికి పాతిక రూపాయలు ముట్ట జెప్పారు.\nవ్యవసాయదారులు ఏ విధంగా కష్ట పడేదీ ఆచారికి ఇప్పుడిప్పుడే బోధపడ సాగింది సాయంగా ఉన్నవాళ్ళకే ఇంత కష్టంగా ఉంటే, పనిచేసే రైతుల కింకా ఎంత కష్టమో ఆచారి ఊహించుకున్నాడు.\nసంక్రాంతి పండుగ ముందు నూర్పులు జరిగినప్పుడు ఒక పదిరోజులపాటు ఆచారి మళ్లీ వెంకయ్యగారి పొలానికి కాపు వెళ్ళవలసి వచ్చింది. కళ్ళంలో గింజలు దొంగతనం జరగకుండా చూడాలి.\nఒకనాటి రాత్రి ఎవరో దొంగలు పొలంలో ప్రవేశించి, కళ్ళంలో పనల ఆడుగునుంచి నాలుగు బస్తాల ధాన్యం తీసేశారు. వారి జాడ తెలిసి పాలేర్లూ, రైతులూ వారిపై దాడిచేశారు. దొంగలు బస్తాలు వదిలి పారిపోయారు.\nనిజంగా వాళ్లు దొంగలు కారు, ఆచారిని భయపెట్టడానికి రామం నియమించిన మనుషులే వాళ్ళు.\nబళ్ళు ధాన్యంతో ఇల్లు చేరాయి. ఆచారే దగ్గిర ఉండి ధాన్యాన్ని గాదెలలో పోయిస్తున్నాడు. రామం అతనితో, '' ఒరే, ఆచారీ! ఎలా ఉందిరా వ్యవసాయం? కిందటేడు నువ్వేమన్నావో గుర్తుందా? '' అన్నాడు.\n\"ఏదో బళ్ళతో ధాన్యం మీ ఇంటికి చేరటం చూశాను గాని, ఈ సాధక బాధకాలు ఇన్ని ఉన్నాయనుకోలేదురా. నీ ధర్మమా అని నాకు కొంత కష్టపడి పని చెయ్యటం అలవాటయింది.'' అన్నాడు .ఆచారి.\nరామం నవ్వుతూ. \" దూరపు కొండలు నునుపురా! ఎంత కష్టపడితే ఇలా సుఖ పడుతున్నామో నీకు అర్థమయింది ఈనాటికి!\" అన్నాడు.\nఆచారి ఊళ్ళో ఉన్న అందరు మోతు బరులకూ వ్యవసాయంలో సహాయ పడుతూ, తన పొట్టపోసుకోవటం నేర్చు కుని, తన కాళ్ళ మీద తాను నిలబడే స్థితికి వచ్చాడు.",
            "book_page_end": 50
        },
        {
            "title": "దేవీభాగవతం – 17",
            "book_page_start": 51,
            "pdf_page_start": 51,
            "pdf_page_end": 58,
            "author": "చందమామ బృందం",
            "genre": "పౌరాణిక ధారావాహిక",
            "moral": "ఇంద్రుడు (దేవతలకు నాయకుడైనప్పటికీ) అత్యాశ, మోహం, స్వార్థం వల్ల చేసే పాపాలకు వెంటనే శిక్ష అనుభవించవలసి వస్తుంది. తపస్సు శక్తి అపారమైనది.",
            "keywords": [
                "దేవీభాగవతం",
                "ఇంద్రుడు",
                "విశ్వరూపుడు",
                "వృత్రుడు",
                "తపస్సు"
            ],
            "characters": [
                "ఇంద్రుడు",
                "త్వష్ట ప్రజాపతి",
                "విశ్వరూపుడు",
                "వృత్రుడు",
                "బ్రహ్మ",
                "బృహస్పతి",
                "అప్సరలు"
            ],
            "locations": [
                "స్వర్గం",
                "గంధమాదన పర్వతం",
                "మానససరస్సు"
            ],
            "content": "పూర్వం త్వష్ట్రృప్రజాపతి దేవతలందరి లోకీ గొప్పవాడూ, గొప్ప తపస్సు చేసిన వాడూనూ. ఆయన ఇంద్రుడిపై ద్వేషంతో మూడు తలలు గల విశ్వరూపుణ్ణి సృష్టి చేశాడు. విశ్వ రూపుడు పెరిగి పెద్ద అవుతూ, మూడు తలలతోనూ మూడు వేరు వేరు పనులు చేస్తూంటే మును లందరూ మెచ్చుకునేవారు. అతను ఒక నోటితో వేదపఠనం చేసేవాడు. మరొక నోటితో కల్లు తాగేవాడు, మూడో ముఖంతో ప్రపంచంలో జరుగుతున్నదంతా గమ నించేవాడు.\nఅలాటి విశ్వరూపుడు పంచాగ్నుల మధ్య తపస్సు చేశాడు. ఒంటికాలి మీదా, చలికాలం నీటిలోనూ వేసవిలో అగ్నుల మధ్యా నిలబడి, నిరాహారుడై తపస్సు చెయ్యటం చూసి అతను తన పదవి కాజెయ్యటానికి చూస్తున్నా డ ను కుని, ఇంద్రుడు, అతని తపస్సు భగ్నం చేయ నిశ్చయించి. ఇంద్రుడు తన సభకు వెళ్ళి. రంభా, ఊర్వశీ, మేనకలను పిలిపించి వారితో, '' సుంద రాంగులారా, మూడు తల కాయలవాడు నా సింహాసనం కోసం తపస్సు చేస్తున్నాడు. ఎలాగైనా అతని తపస్సు చెడగొట్టి, మీరు నన్ను రానున్న ఆపద నుంచి కాపాడాలి. చ క్క గా అలంకరించుకుని, మీ నృత్య గాన కళ లను వినియోగించి, ఆ విశ్వరూపుణ్ణి మన్మధుడి పాలపడవెయ్యండి.\" అని చెప్పాడు.\nఇంద్రుడు తమను దీనంగా అలా కోరుతూంటే, అప్సరలు అతనితో, '' ఆ మునిని మా తళుకు బెళుకులతోనూ, ఓ ర చూ పు ల తో నూ క్షణంలో మాకు దాసుణ్ణి చేసుకుంటాం,\" అనేసి, విశ్వ రూపుడి ఆశ్రమానికి వచ్చారు.\nఅప్సరలు తన ఎదట పాడుతూ, ఆడుతూ, చిత్ర విచిత్రాల అభినయాలు చేస్తూంటే, మూగ వాడూ, గుడ్డివాడూ, చెవిటివాడూ అయినట్టుగా విశ్వరూపుడు కొంచెం కూడా చలించలేదు.\nఅప్సరలు కొన్ని రోజులపాటు ఆడి, పాడి, విశ్వరూపుడి మనోనిబ్బరానికి ఆశ్చర్యపడుతూ, ఇంద్రుడి వద్దకు తిరిగి వెళ్లి, \" మా ప్రయత్నాలన్నీ ముని ముందు బూడిద పోసిన పన్నీరు అయాయి. ఎంత కవ్వించినా చలించడు ! ఇంకా నయం ! శాపం పొందకుండా తిరిగి రాగలిగాం ! '' అన్నారు.\nఇంద్రుడు మహాత్ముడైన ఆ విశ్వ రూపుణ్ణి చంపటానికి నిశ్చయించాడు. అది ఎటువంటి మహాపాతకమో అతను ఆలోచించలేదు. అతను ఐరావతాన్నెక్కి, విశ్వరూపుడు తపస్సమాధిలో ఉన్న చోటికి వెళ్లి, ఆయన మీద వజ్రాయుధం ప్రయోగించి, చంపాడు.\nఅది చూసిన మునులు, \" ఈ దేవేం ద్రుడికి ఏం తెగులు పుట్టింది? అంతటి పుణ్యాత్ముణ్ణి చంపాడు ! దీనికి ఇతను తప్పక అనుభవించి తీరుతాడు ! ’” అన్నారు.\nవిశ్వరూపుణ్ణి చంపి, ఇంద్రుడు ఇంటికి వెళ్ళిపోయాడు. అయితే అతని మనసులో ఒక సందేహం మిగిలింది. చచ్చిపోయిన విశ్వరూపుడు మళ్ళీ బతకడు గద ! ఎందు కంటే, వజ్రం దెబ్బ తిని చచ్చిపోయినాక కూడా విశ్వరూపుడిలో తేజస్సు అనర్గ ళంగా ఉన్నది.\nఈ అనుమానంతో ఇంద్రుడు వడ్రం గిని పిలిచి, \" విశ్వరూపుడు చచ్చి కూడా జీవకళ ఉట్టిపడుతూ కనిపిస్తున్నాడు. అతను మళ్ళీ బతకకుండా అతని తల కాయలు చెక్కెయ్యి.\" అన్నాడు.\nదానికి వడ్రంగి, '' అదేమిటి ? ఇతను వజ్రాయుధం దెబ్బతో చనిపోయాడు. చచ్చినవాణ్ణి వధించి పాపం కట్టుకోనా?' నువు నిష్కారణంగా ఈ మునిని ఎందుకు చంపావో నాకైతే తెలీదు. అయినా చచ్చి పోయిన వాడి తల నరకవలసిన పని ఏమిటి ? ఇంతకూ ఇతనంటే నీకెందుకు భయం? '' అని అడిగాడు.\n\"ఇతను గొప్ప ముని అయితేనేగా నాకు శత్రువు ! శత్రువును చంపటం విధి గనక చంపాను. చచ్చిపోయి కూడా బతికి ఉన్నట్టే కనబడ్డాడు. అగ్ని శేషమూ, ఋణశేషమూ, శ త్రుశేషమూ ఉండ నియ్యరాదుగదా !'' అన్నాడు ఇంద్రుడు.\n‘\" నిరపరాధీ, బ్రహ్మతేజస్సుగలవాడూ అయిన ఇతన్ని చంపినందుకు నీకు బ్రహ్మహత్యాదోష భయంలేదా? \" అని వడ్రంగి అడిగాడు.\n\"నాకు శత్రుశేషం అంటే ఉన్న భయం బ్రహ్మహత్యాపాపం అంటే లేదు. ఆ పాపాన్ని ఎలాగైనా పోగొట్టుకోవచ్చు కాని శత్రుశేషానికి ప్రాయశ్చిత్తం లేదు గదా ! అందుచేత శత్రునిర్మూలనకు ఏ పాపమైనా చెయ్యవచ్చు.\" అన్నాడు ఇంద్రుడు.\n\" ఇటువంటి పాపిష్టి కార్యానికి నిన్ను లోభం పురిగొల్పిందేమో నన్ను పురి కొల్పే లోభం ఏదీలేదే, నే నెందుకు యిలాంటి పాపం చెయ్యాలి?\" అని వడ్రంగి అడిగాడు.\n\" నువు అలా అనేటట్టుంటే, ఇక నుంచీ నీకు యజ్ఞంలో భాగం ఇప్పిస్తాను. యజ్ఞంలో బలి చేసే పశువు తల ఇక నుంచీ నీదే!\" అన్నాడు ఇంద్రుడు.\nఆ మాట మీద వడ్రంగి తన గొడ్డలితో విశ్వరూపడి తలలు నరికాడు. చిత్రంగా తలలు నేల మీద పడేటప్పుడు, ఒక్కొక్క తలనుంచి ఒక్కొక్క రకం పక్షులు అనేక వేల సంఖ్యలో బయటికి వచ్చి, ఎగిరిపోయాయి. వేదం చదివే ముఖం నుంచి కపింజలాలు అనే పక్షులూ లోకాన్నంతనూ పరిశీలించే ముఖం నుంచి తీతువుపక్షులూ, కల్లుతాగే ముఖం నుంచి ఊరపిచ్చుకలూ వెలువడ్డాయి.\nతన పని పూర్తి అయినట్టు తృప్తిపడి ఇంద్రుడు తనకు కలిగిన బ్రహ్మహత్యా పాతకానికి ప్రాయశ్చిత్తం చేసుకునే ప్రయత్నంలో ఉన్నాడు.\nతన పుత్రుణ్ణి ఇంద్రుడు హత్య చేశా డని విని త్వష్ట్రృప్రజాపతి మండిపడి, “ఒరే దేవతలారా, చూశారా? ఏ పాపమూ ఎరగకుండా తపస్సు చేసుకుంటున్న నా కొడుకును చంపిన ఇంద్రుణ్ణి నాశనం చెయ్యటానికి మహాబలుడైన కొడుకును పుట్టించబోతున్నాను!'' అని, అధర్వణ మంత్రాలతో అగ్నిని అర్చించి వ్రేల్చేసరికి, అగ్నిహెూత్రుడికి తీసిపోకుండా ప్రకా శిస్తున్న కొడుకు పుట్టుకొచ్చాడు.\nత్వష్ట వాణ్ణి చూసి, \" పుట్టగానే సరి కాదురా ! వెంటనే పెరిగి షెద్దవాడవై, ఇంద్రుణ్ణి హతమార్చెయ్యి! \" అని శాసించాడు.\nచూస్తూండగానే ఆ శిశువు పర్వతా కారుడై, కాలమృత్యువులాగా కనబడి, దేవతలకు కంపరం కలిగిస్తూ, \"నా పేరు ఏమిటి? నన్ను ఎందుకు పుట్టించావు? నీకుగల విచారం ఏమిటి? నీ మనసు లోని కోరిక ఎంత అసామాన్యమైనదైనా సరే సాధిస్తాను. తండ్రి కోరిక తీర్చలేని కొడుకు కన్న హీనుడుండడు గదా! ' ' అని తన తండ్రిని అడిగాడు.\nదానికి త్వష్ట \" నీ పేరు వృత్రుడు. వేదతత్వం తెలిసినవాడూ, మూడుతలలు గలవాడూ అయిన మీ అన్నను చంపిన ఇంద్రుణ్ణి హతమార్చటానికి నువు పుట్టావు. ఆ పని చెయ్యి,'' అని వృత్రుడితో అని, రకరకాల ఆయుధాలు తయారుచేసి ఇచ్చి, రధం కూడా ఇచ్చి. మంచి ముహూర్తాన బ్రాహ్మణాశీర్వాదాలతో సహా ఇంద్రుణ్ణి చంపటానికి పంపాడు.\nవృత్రుణ్ణి గురించిన ఈ వార్త ఇంద్రు డికి వెంటనే చేరింది.\nత్వష్ట్రృప్రజాపతి నిన్ను చంపటానికి పర్వతాకారుడైన వృత్రుణ్ణి సృష్టి చేసి పంపాడు. అతను బలవంతులైన రాక్షసు లను వెంటబెట్టుకుని వస్తున్నాడు. \" అని దూతలు ఇంద్రుడితో అంటూండ గానే. వృత్రుణ్ణి స్వయంగా చూసి బెదిరి పారిపోయి వచ్చిన దేవతలు ఇంద్రుడితో ఇలా అన్నారు :\n\"దేవా, అతి భయంకరమైన దుశ్శకు నాలు తమ పురంలో కనిపిస్తున్నాయి. కాకులూ. గుడ్లగూబలూ, రాబందులూ కూస్తున్నాయి. ఇళ్లమీద రాక్షసుల అరు పులు వినిపిస్తున్నాయి. స్త్రీలకు పీడ కలలు వస్తున్నాయి.\" \nఈ అశుభాలు విని ఇంద్రుడు భయపడి బృహస్పతితో, ‘'ఈ దుశ్శకునాలకు శాంతి ఏమిటి ?'' అని అడిగాడు.\n\" ఉత్తపుణ్యానికి నిరపరాధుడైన మునిశ్రేష్ఠుణ్ణి చంపి ఏం బావుకున్నావు ? ఆ పాపం నిన్ను కట్టి కుడపకుండా వదిలి పెట్టుతుందా.? ఏదైనా చేసేటప్పుడు ముందూ వెనకా ఆలోచించి మరీ చెయ్యాలి. లేకపోతే జీవితం కష్టాల పాలవుతుంది. మోహలోభాలకు పశుడివై బ్రహ్మహత్య మెడకు చుట్టుకున్నావు. పెద్ద ఎత్తున చేసే పుణ్య. పాపాలకు ఫలితం వెంటనే కనబడుతుంది. ఇతరు లను పీడించే వాడికి సుఖం ఉండదు. నీకు కష్టకాలం ఆసన్నమయింది. ఈ వృత్రుడు మహాబలవంతుడు. తేలికగా చావడు. వాడికి త్వష్ట ఆయుధాలు కూడా ఇచ్చాడు. వాటిలో ఏ ఒకదానికీ నీ వజ్రం సరిరాదు. వాడి ధాటి చాలా గొప్పది.” అన్నాడు బృహస్పతి.\nదేవేంద్రుణ్ణి హతమార్చటాని కి వృత్రుడు వస్తున్నాడని విని, మునులూ, యక్షులూ, దేవతలూ కంగారుగా పారి పోయారు. అలా ఇళ్లూ, వాకిళ్లూ విడిచి పారిపోతున్న దేవతలను చూసి ఇంద్రుడు విచారంతో తన సేవకులను పిలిచి, \" రుద్రులనూ, ఆదిత్యులనూ, వసువు లనూ, దిక్పాలకులనూ విమానాల మీద యుద్ధానికి రమ్మని పిలవండి.\" అన్నాడు.\nఇలా అని, ఇంద్రుడు బృహస్పతిని కూడా తన ఏనుగు మీద ఎక్కించుకుని, యుద్ధానికి తరలాడు. అతని వెనక ఆయు ధాలతో సహా దేవతలు కూడా వెళ్ళారు.\nవృత్రుడు కూడా దానవ సేనలను వెంట బెట్టుకుని వచ్చాడు. ఉభయపక్షాలూ మానససరస్సుకు ఉత్తరాన ఉన్న పర్వతం మీద సంఘటించాయి.\nనూరు సంవత్సరాలపాటు యుద్ధం సాగింది. దానిమూలంగా లోకాలన్నీ బాధ పడ్డాయి. ముందు వరుణుడు పారి పోయాడు. తరవాత క్రమంగా వాయు గణాలూ, యముడూ, కాంతి నశించిన అగ్నీ నిష్క్రమించారు. ఇంద్రుడు పలా యనం చెయ్యక తప్పలేదు: దేవతల నందరినీ జయించి, వృత్రుడు తండ్రి వద్దకు వెళ్ళి, నమస్కారం చేసి, \"అందరూ ఓడి భయపడి పారిపోయారు. భయపడ్డవాళ్ళు అని ఎవరినీ చంపలేదు. నా అతని ఏనుగును తెచ్చాను. దీన్ని నువు కానుకగా తీసుకో. ఇంకా ఏం చెయ్యాలో చెప్పు, ఎంత కష్టమైనా చేస్తాను.'' అన్నాడు.\nత్వష్ట తన కొడుకును చూసి చాలా సంతోషించి, \"నాయనా, నీ పరాక్రమం సాటిలేనిది. మళ్ళీ నలుగురిలో తల ఎత్తుకు తిరగగలను. మనో వేదన పోయి జీవితం ఫలించింది. నాకు స్థిమితం కలిగింది. ఇక నువు చెయ్య వలసినపని చెబుతాను విను. ఇంద్రుణ్ణి నమ్మరాదు. అతను చేసే ఇంద్రజాలాన్ని లక్ష్యపెట్టక బ్రహ్మను గురించి తపస్సు చేసి, చావు లేనివాడి వై, ఇంద్రుణ్ణి పరిమార్చు. తపస్సుతో సాధించరానిది ఏదీ లేదు. ఆ దుర్మార్గుడు అకారణంగా నా కొడుకును చంపాడన్న సంగతి మనసులో నుంచి పోకుండా ఉన్నది. ఆ ఇంద్రుణ్ణి అంతం చెయ్యి,\" అన్నాడు.\nవృత్రుడు తండ్రి వద్ద సెలవు పుచ్చు కుని, క్రోధావేశంతో గంధమాదన పర్వతం మీదికి వెళ్లి, గంగలో స్నానాలు చేస్తూ, దగ్భచాప మీద ఉండి, అన్ని రకాల ఆహారమూ త్యజించి, యోగం అవలం బించి, మునులకు అద్భుతమనిపించే లాగా బ్రహ్మను గురించి తపస్సు చేశాడు.\nఇంద్రుడికి దడపుట్టింది. తనకు చేత నైనది తపోభంగం చెయ్యటం. అందుకు గాను అతను అప్సరలను పంపాడు. వాళ్ళ చేష్టలు వృత్రుడి మీద పనిచెయ్య లేదు. వాళ్ళు విచారంగా ఇంద్రుడి వద్దకు తిరిగివెళ్ళి వృత్రుడి తపస్సు చెడగొట్టటం తమ శక్తికి మించిన పని అని చెప్పారు.\nచివరకు వృత్రుడి తపస్సుకు బ్రహ్మ సంతోషించి, ప్రత్యక్షమై, \"ఇంక నీ తపస్సు చాలించి, నీకు ఏం కావాలో అడుగు,'' అన్నాడు.\nవృత్రుడు బ్రహ్మకు చేతులు జోడించి, \"దేవా, ఇదివరకే ఇంద్రపదవి సంపాదించి ఎంతో సంతోషించాను. ఇవాళ నీ దర్శన భాగ్యం లభించటం అంతకంటె ఎంతో ఎక్కువకదా! ధన్యుణ్ణి! నేను కోరిన వరం ఇయ్యదలిస్తే, లోహాలవల్ల గాని, కర్రలవల్ల గాని, ఎండిన, ఎండని వెదురు వస్తువులతో గాని, ఇతర ఆయుధాలచేత గాని నాకు చావు లేకుండా వరం ఇయ్యి. యుద్ధం సాగినకొద్దీ నా శక్తి పెరిగేటట్టు వరం ఇయ్యి\" అన్నాడు.\nబ్రహ్మ అతను కోరినవరం ఇచ్చి వెళ్లి పోయాడు.\nవృత్రుడు పరమానందంతో తన తండ్రి వద్దకు తిరిగివెళ్ళి జరిగినదంతా ఆయ నకు చెప్పాడు.\n\" నాయనా, నీకు శుభం! నీ అన్నను, విశ్వరూపుణ్ణి అకారణంగా చంపి, బ్రహ్మ హత్యాపాతకం మెడకు చుట్టుకున్న ఇంద్రుణ్ణి ఇప్పుడు నిర్భయంగా చంపెయ్యి.'' అన్నాడు త్వష్ట.",
            "book_page_end": 58
        },
        {
            "title": "అత్తగారి గది",
            "book_page_start": 59,
            "pdf_page_start": 59,
            "pdf_page_end": 59,
            "author": "ఎస్. అగ్బల్",
            "genre": "సామాజిక కథ",
            "moral": "ముందుచూపు లేకపోవడం వలన కొన్ని మంచి ప్రయత్నాలు కూడా వృధా అవుతాయి.",
            "keywords": [
                "అత్తగారు",
                "ఇల్లు",
                "గది",
                "రాజయ్య",
                "వారసత్వం"
            ],
            "characters": [
                "రాజయ్య",
                "సుశీల",
                "రాజయ్య తల్లి",
                "కోడలు",
                "గ్రామాధికారి"
            ],
            "locations": [
                "రాంపురం గ్రామం"
            ],
            "content": "రాంపురం గ్రామంలో రాజయ్య గ్రామాధికారి పొలం కౌలుకు చేసుకుంటూ, చాలా డబ్బు వెనకవేసి, సొంత ఇల్లు కట్టుకొన నిశ్చయించాడు. ఆ సందర్భంలో రాజయ్య భార్య సుశీల, ఇంటికి కొంచెం ఎడంగా ఒక చిన్న గది కట్టించమన్నది. ఆది ఆమె అత్తగారి కోసం! ఆ సంగతి గ్రహించి కూడా రాజయ్య ఒప్పుకున్నాడు.\nఅయితే ఇల్లు కట్టటం పూర్తికాకముందే రాజయ్య తల్లి చనిపోయింది. ఆమె కోసం కట్టించిన గదితో పనిలేకపోయింది. అది అలా ఉండగా, తన పొలం మీద రాజయ్య ఇంత సంపాదించాడా అని గ్రామాధికారికి కన్నుకుట్టి, తన చేను తాను స్వాధీనంచేసుకున్నాడు. చిన్న వాళ్ళ పొలాలు చెయ్యడం ఇష్టంలేక రాజయ్య, తన కొత్త ఇల్లు అద్దెకిచ్చి, మరో గ్రామానికి తరలిపోయాడు.\nకాలక్రమాన రాజయ్య కన్నుమూశాడు. రాజయ్య కొడుకు పెద్దవాడై, పెళ్ళిచేసుకున్నాడు. సుశీల తన కొడుకునూ, కోడలినీ తీసుకుని రాంపురంలో సొంత ఇంటికి తిరిగివచ్చింది.\nసుశీల కోడలు ఇల్లంతా చూసి, \"అత్తయ్యా, మాపయ్యగారు ఇల్లు చాలా బాగా కట్టించారు. అయితే నువు ఒంటరిగా ఆ మూలగదిలో ఉంటావని ఆయనకు అప్పుడే ఎలా తెలిసిందీ?\" అని అడిగింది.\nసుశీల నోట మాట లేదు !",
            "book_page_end": 59
        },
        {
            "title": "నాలుగో దొంగ",
            "book_page_start": 60,
            "pdf_page_start": 60,
            "pdf_page_end": 62,
            "author": "చందమామ బృందం",
            "genre": "జానపద కథ",
            "moral": "అధికారంలో ఉన్న వ్యక్తి తెలివిగా వ్యవహరించి, నేరస్తులను పట్టుకుని, వారి సామర్థ్యాన్ని సద్వినియోగం చేసుకోవచ్చు.",
            "keywords": [
                "దొంగలు",
                "రాజు",
                "తెలివి",
                "సామర్థ్యం",
                "శిక్ష"
            ],
            "characters": [
                "రాజు (నాలుగో దొంగ)",
                "మొదటి దొంగ",
                "రెండో దొంగ",
                "మూడో దొంగ",
                "అధికారి",
                "రాజభటులు"
            ],
            "locations": [
                "దేశం",
                "నగరం",
                "రాజప్రాసాదం",
                "ఖజానా"
            ],
            "content": "ఒక దేశంలో ముగ్గురు గజదొంగ లుండే వారు. వారు రోజుకొక దొంగతనం చేసినా వారిని పట్టటం ఎవరికీ సాధ్యంకాలేదు. వాళ్ళ పేరు చెబితే ధనికులకు సింహ స్వప్నంగా ఉండేది. వాళ్ళను ఏ విధంగా నైనా పట్టాలనే ఉద్దేశంతో ఆ దేశపు రాజు ప్రతి రాత్రీ తాను కూడా ఒక దొంగ లాగా వేషం వేసుకుని, నగరం నాలుగు మూలలూ తిరగసాగాడు.\nఈ విధంగా కొన్ని రాత్రులు తిరగగా, తిరగగా ఒక చీకటిరాత్రి రాజుకు దొంగ లుండే స్థలం చిక్కింది. రాజు అక్కడికి చేరుకునేసరికి ఆ దొంగలు ఆ రాత్రి తాము చేయదలచిన దొంగతనం గురించి ఆలోచిస్తున్నారు.\nకొత్త దొంగను చూడగానే గజదొంగ లకు కొంత అనుమానం కలిగింది. వాళ్ళు రాజు కేసి కోపంగా చూస్తూ. \"ఎవరు నీవు? ఇక్కడికి ఏం పనిమీద వచ్చావు ? \" అని అడిగారు.\n\"నేనూ దొంగనే. ఈ ప్రాంతాల మీరు చాలా గొప్ప దొంగలని విని మీకు నా శక్తి ఎలాంటిదో చూపించ వచ్చాను.'' అన్నాడు రాజు.\nదొంగలు నవ్వి, ''మా శక్తులను గురించి నీ కేమైనా తెలుసా? '' అని అడిగారు.\n\" తెలియదు. నేను యీ ప్రాంతాలకు కొత్తవాణ్ణిగదా, చెప్పండి, వింటాను!\" అన్నాడు రాజు.\n\" నేను ఎంత లావు తాళాన్నయినా పూచికపుడకతో తీయగలను,\" అన్నాడు మొదటి దొంగ.\n\"నేను భూమికి చెవి పెట్టి ఆలకించా నంటే డబ్బు ఎక్కడ ఉన్నది పసికట్ట గలను.\" అన్నాడు రెండో దొంగ.\n\"ఒకసారి చూసిన మనిషిని నేను ఏ మారువేషంలో ఉన్నా పోల్చుకో గలను.\" అన్నాడు మూడో దొంగ.\n\"మా శక్తుల సంగతి చెప్పాం. నీకు గల శక్తి ఏమిటి? '' అని ముగ్గురు దొంగలూ రాజును అడిగారు.\nఏం చెప్పాలో రాజుకు తోచలేదు. అందుచేత ఆయన ఈ విధంగా అన్నాడు:\n\"నేను బొటనవేలు కిందికి దించా నంటే ఎవరినైనా యమలోకానికి పంప గలను. చూపుడువేలు పైకి ఎత్తానంటే చావటానికి సిద్ధంగా ఉన్నవాళ్ళు కూడా బతికి బయటపడతారు.”\nఈ మాట విని ముగ్గురు దొంగలూ సంతోషించారు. తమ అంత శక్తిసామ ర్థ్యాలు కలవాడూ, తెలివైనవాడూ తోడు వచ్చాడనుకున్నారు.\n\" ఈ రాత్రి ఎక్కడికి దొంగతనానికి పోదాం? \" అని అడిగాడు రాజు.\n\"నీ యిష్టం! నువు కోరుకున్నచోటికి పోదాం. మా శక్తిసామర్థ్యాలు స్వయంగా చూతువుగాని!\" అన్నారు దొంగలు.\n\" అయితే రాజుగారి ఖజానా కొల్ల గొడదాం!\" అన్నాడు రాజు.\nనలుగురూ కలిసి రాజప్రాసాదానికి బయలుదేరారు. పహరావాళ్ళ కంటపడ కుండా లోపలికి చేరారు. రెండో దొంగ నేలకు చెవిపెట్టి ఆలకించి, ''ఖజానా ఈవైపుగా వుంది, జాగ్రత్తగా నడవండి ! \" అని చెప్పాడు.\nనలుగురూ అటుకేసి వెళ్ళారు. ఖజా నాకు పెద్దతాళం వేసివుంది. కాని దాన్ని మొదటి దొంగ క్షణంలో ఊడదీశాడు. దొంగలు లోపల ప్రవేశించారు.\nఈ సమయంలో రాజు వాళ్ళకు తెలియకుండా వెళ్ళిపోయి తన భటులను పంపాడు. గజదొంగలు ముగ్గురూ సొత్తుతో సహా పట్టుబడ్డారు.\nమర్నాడు వారిని విచారణకు దర్బా రుకు తెచ్చారు. సింహాసనం మీద కూర్చున్న రాజును చూస్తూనే మూడో దొంగ తన తోటివాళ్ళతో '' ఈయనే నిన్న మనతో దొంగతనానికి వచ్చిన కొత్త మనిషి ! '' అని చెప్పాడు.\nవిచారణ అంతా అయిపోగానే రాజు తన కుడిచేతి బొటనవేలు కిందికి తిప్పాడు. గజదొంగలకు మరణశిక్ష విధించబడింది.\nమర్నాడు ఉదయం వారిని ఉరికంబం వద్దకు తీసుకుపోయారు అధికారి. \"చెప్పండి! మీ ఆఖరు కోరిక ఏమిటి?\" అని దొంగలను అడిగాడు.\n\" రాజుగారిని ఒక ప్రశ్న అడగాలి. అదే మా ఆఖరు కోరిక!\" అన్నారు దొంగలు.\nఅధికారి యీ సంగతి చెప్పగా నే రాజుగారు వచ్చాడు.\n'\" మీరు నన్నడగగోరే ప్రశ్న ఏమిటి?\" అన్నాడాయన.\n\"మరేంలేదు, మహాప్రభూ ! మా శక్తులు మీకు ప్రదర్శించాం. మీ శక్తులను గురించి మాకు రెండు విషయాలు చెప్పారు. అందులో ఒక టే ప్రదర్శించారు. రెండవది కూడా చూసి సంతోషించాలని మా కోరిక ! \" అన్నాడు మూడో దొంగ.\nరాజు చిరునవ్వు నవ్వి తన చూపుడు వేలు పైకెత్తాడు. వెంటనే రాజభటులు వచ్చి గజదొంగల కట్లు విప్పేసి, ఉరి కంబం నుంచి దించేశారు.\nతరువాత ఆ గజదొంగలు దొంగతనాలు చేయటం మాని రాజు దగ్గిరే కొలువుంటూ, రాజుగారి పట్ల ఎంతో భక్తిగా కాలం గడిపారు.",
            "book_page_end": 62
        },
        {
            "title": "బుద్ధివచ్చింది!",
            "book_page_start": 63,
            "pdf_page_start": 63,
            "pdf_page_end": 63,
            "author": "యండపల్లి పాండురంగ",
            "genre": "సామాజిక కథ/హాస్యం",
            "moral": "ఇతరుల వద్ద అత్యాశ పడి లాభం పొందాలనుకుంటే, లెక్కలు తమకే నష్టం కలిగేలా మారవచ్చు.",
            "keywords": [
                "కట్నం",
                "అత్యాశ",
                "వడ్డీ",
                "గ్రామాధికారి",
                "మోసం"
            ],
            "characters": [
                "బాలయ్య",
                "చంద్రయ్య",
                "గ్రామాధికారి"
            ],
            "locations": [],
            "content": "బాలయ్య తన కొడుక్కు పదివేలు కట్నం తీసుకుని చంద్రయ్య పెద్దకూతుర్ని చేసుకున్నాడు. ఆ పెళ్ళి జరిగిన పదినంవత్సరాలకు చంద్రయ్య తన రెండో కూతురికి పదిహేనువేల కట్నంతో పెళ్ళి చేశాడు.\nఅదిచూసి బాలయ్య చంద్రయ్యతో, “నా కొడుకు ఏం తీసిపోయాడు? వాడిక్కూడా ఇంకో అయిదువేలు ఇయ్యి లేదా, నీ కూతుర్ని తీసుకుపో,” అన్నాడు.\nచంద్రయ్య ఏం చెయ్యాలో తోచక గ్రామాధికారితో చెప్పుకున్నాడు.\nగ్రామాధికారి బాలయ్యను పిలిపించి, \"చంద్రయ్య నీకు ఇంకా అయిదువేలు ఇయ్యాలన్నావుట గదా? నీ కొడుకు కట్నం కింద పదేళ్ళ క్రితం ఇచ్చిన పదివేలు ఇప్పటికి వడ్డీతో సహా ఇరవైరెండువేలు అవుతాయి. నువే చంద్రయ్యకు ఏడువేలు బాకీ ఉన్నావు,” అన్నాడు.\nఆ మాటతో బాలయ్యకు బుద్ధివచ్చింది.",
            "book_page_end": 63
        }
    ],
    "statistics": {
        "total_stories": 19,
        "author_counts": {
            "చందమామ బృందం": 10,
            "ఎ. సరోజనమ్మ": 1,
            "చాగాపురం నాగేశ్వరరావు": 1,
            "మాచిరాజు కామేశ్వరరావు": 1,
            "ఎం. మనోహరరెడ్డి": 1,
            "సూరిశెట్టి కృష్ణవేణి": 1,
            "గండ్రేటి పెంటయ్య": 1,
            "ఎన్. వి. ఆర్. సత్యనారాయణమూర్తి": 1,
            "ఎస్. అగ్బల్": 1,
            "యండపల్లి పాండురంగ": 1
        },
        "genre_counts": {
            "సూక్తి": 1,
            "వ్యాసం": 1,
            "జానపద కథ": 2,
            "ఫాంటసీ ధారావాహిక": 1,
            "బేతాళ కథ": 1,
            "హాస్యం": 1,
            "నీతి కథ/ఫాంటసీ": 1,
            "పురాణం": 1,
            "పురాణ కథ": 1,
            "నీతి కథ": 3,
            "చమత్కారం": 1,
            "నీతి కథ/సామాజికం": 2,
            "పౌరాణిక ధారావాహిక": 1,
            "సామాజిక కథ": 1,
            "సామాజిక కథ/హాస్యం": 1
        }
    }
}